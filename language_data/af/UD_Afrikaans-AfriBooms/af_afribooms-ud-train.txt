Die doel van die webtuiste vir Suid-Afrikaanse Regeringsdienste is om 'n enkele
bron van inligting te bied oor dienste wat deur die Suid-Afrikaanse regering
verskaf word. Die oogmerk is om die dispariteit te verminder wat tussen die
bemagtigdes en die ontmagtigdes, oftewel die eerste en tweede ekonomieë,
bestaan. Die webtuiste is 'n kritiese ingryp wat daarop gerig is om seker te
maak dat landsburgers met die regering in interaksie sal kan tree. Die bedoelde
gebruikers van die webtuiste is Suid-Afrikaanse burgers in alle dele van die
land, huidige of voornemende Suid-Afrikaanse sakeondernemings of organisasies,
en burgers en organisasies van ander lande wat dienste deur die Suid-Afrikaanse
regering nodig het. 'n Kritiese sektor van gebruikers is al die tussengangers,
soos die Veeldoelige Gemeenskapsentra (MPCCs), Gemeenskapontwikkelingswerkers
(GOW's) en die Batho Pele Gateway-inbelsentrum, wat diegene wat nie in staat is
om regstreeks toegang tot die Internet te kry nie, sal help om die webtuiste te
gebruik. Die webtuiste bevat inligting oor regeringsdienste wat op die nasionale
regeringsvlak aangebied word. Dienste vir buitelandse burgers: inligting wat
spesifiek bedoel is vir burgers van ander lande wat toepaslike dienste van die
Suid-Afrikaanse regering nodig het. Elk van hierdie kategorieë is verder op so
'n wyse gestruktureer dat dit aanpas by die volgorde van lewensgebeure (tipiese
gebeure in die lewe van 'n burger of 'n sakeonderneming). Hierdie lewensgebeure
is verder in kategorieë volgens lewensfases ingedeel. Inligting ten opsigte van
elke diens is volgens sewe sleutelareas gerangskik, naamlik beskrywing, stappe
om te volg, wetlike raamwerk, diensstandaard; koste, vorms om in te vul, en
kontakbesonderhede. Hierdie afdeling van die webtuiste, wat in die regterkantste
navigasiebalk vertoon word, bevat skakels na die webtuistes wat aan daardie
lewensgebeurtenis verwant is. Hierdie weergawe van die webtuiste maak
voorsiening vir elf tale, naamlik Engels, Afrikaans, isiXhosa, isiZulu, Sepedi,
Sesotho, Setswana, Ndebele, Tsonga, Venda en Siswati. Ten einde toegang tot die
inligting op die webtuiste uit te brei, word daar in die vooruitsig gestel dat
die inligting uiteindelik in al elf amptelike tale beskikbaar sal wees.
Vertaling van die inligting in die oorblywende amptelike tale sal na verwagting
teen Maart 2007 afgehandel wees. Dienste-inligting word oorspronklik in Engels
opgestel, waarna dit in die ander tale vertaal word. Dienste-inligting word in
die ander tale geplaas nadat dit vertaal is. Gebruik die Kontak ons bladsy om
kommentaar te lewer oor of navraag te doen na die Regeringsdienste-webtuiste.
Die www.gov.za-skakel voorsien toegang tot die Suid-Afrikaanse Regering Aanlyn
tuisbladsy, wat toegang verskaf tot die webtuiste (Regeringsdienste-webtuiste)
en die Regeringsinligting-webtuiste (www.info.gov.za). Die werfkaart verskaf 'n
visuele voorstelling van die struktuur van die webtuiste. Dit word hiërargies
aangebied, en verdeel die webtuiste se inligting in steeds meer spesifieke
onderwerpareas. Dit stel jou dus in staat om jouself ooreenkomstig die
inhoudstruktuur van die webtuiste te oriënteer. Die tuisbladsy verskaf 'n lys
van die mees besoekte dienste. Hierdie inskrywings bied toegang tot die vyf
dienste wat die meeste deur gebruikers besoek is. Die lysting word aangepas in
ooreenstemming met die statistiek vir die bladsye wat besoek is. 'n
Soekvenstertjie is beskikbaar op alle bladsye op die webtuiste. Wanneer 'n
soekterm ingesleutel word, sal die volledige webtuiste vir die bepaalde woord
(e) deursoek word. Skakels na eksterne webtuistes word aangedui deur die woorde
'buiteskakel- maak 'n nuwe venster oop', wat in 'n venstertjie sal verskyn
wanneer jou merker oor die skakel beweeg word. Die webtuiste sal 'n nuwe
deurblaai-venster oopmaak. Hoe gereeld gaan die inligting bygewerk word? Die
webtuiste sal op 'n voortdurende basis bygewerk word. Ons beleid is om inligting
te verskaf soos en wanneer dit beskikbaar word. Die ontwikkelaars van die
Regeringsdienste-webtuiste kan egter nie die resentheid waarborg van inligting
wat gepubliseer word op ander webtuistes waarheen daar skakels verskaf word nie.
Sien Terme en Voorwaardes, par. 4.3. Regeringsdepartemente neem self eienaarskap
van hul inligting op die webtuiste. Hierdie funksie is toegewys aan
departementele kontakbestuurders wat verantwoordelik is vir die inligting wat op
die webtuiste gepubliseer word. Regeringskommunikasie (GCIS) is verantwoordelik
vir die oorkoepelende bestuur en koördinering van die webtuiste se inhoud. Die
vernaamste formaat vir inligting op die webtuiste is HTML. Die PDF-weergawes van
dokumente (bv. wette, vorms) word egter verskaf om die oorspronklike uitleg
daarvan te behou. Ten einde PDF-dokumente te kan oopmaak, moet jy Adobe Acrobat
Reader 4 of hoër op jou rekenaar geïnstalleer hê. Dit sal dokumente regstreeks
in jou blaaier oopmaak. Soms neem dit lank om PDF-dokumente oop te maak. In
daardie geval beveel ons aan dat jy dit na jou rekenaar aflaai en liewer van
daar af oopmaak. Gebruik jou muis om regs te klik op die dokument wat jy graag
wil aflaai. In die tuimel-kieslys wat verskyn, kies 'Save Target As'. In die
'Save As' -venstertjie, kies die plek op jou hardeskyf waar jy die dokument wil
stoor en klik op die 'Save' knoppie. Die lêer sal afgelaai word na die plek wat
jy aangedui het. Maak jou Acrobat Reader toepassing oop en maak daarna die
dokumente wat jy afgelaai het oop. Gebruik jou muis, en skuif en klik
(linkerkantste muisklik) op die skakel na die dokument wat jy wil stoor. In die
'Save As 'venstertjie, kies die plek op jou hardeskyf waar jy die dokument wil
stoor en klik op die 'Save' knoppie. Die lêer sal afgelaai word na die plek wat
jy aangedui het. Maak jou Acrobat Reader toepassing oop en maak daarna ook die
dokumente wat jy afgelaai het oop. Hulp nodig met probleme wat op die webtuiste
ervaar word? Kontak ons asseblief (electronic@gcis.gov.za) indien jy enige
probleme met die webtuiste ondervind. Indien 'n vereniging, maatskappy of
beslote korporasie nie sy skuld kan of wil betaal nie en ook nie sy verpligtinge
kan nakom nie (weens insolvensie, wanbestuur of om enige ander rede) mag die
Direkteur-generaal van Handel en Nywerheid 'n sakeonderneming onder
administrasie plaas of laat likwideer. 'n Vereniging of 'n voorlopige
vereniging, enige lid van die vereniging of enige ander belanghebbende persoon
mag by die hof aansoek doen dat die Direkteur-generaal die vereniging of
voorlopige vereniging onder administrasie plaas of likwideer. Indien die hof
beslis dat die vereniging of voorlopige vereniging gelikwideer moet word, sal
dit ook beslis hoe die vereniging of voorlopige vereniging se bates gelykop en
regverdig verdeel moet word. In sy beslissing sal die hof enige moontlike
aanbevelings deur die Direkteur-generaal oor die verdeling van bates in ag neem.
Indien die Direkteur-generaal, of 'n vereniging of voorlopige vereniging, of
enige lid van die vereniging, of enige ander belanghebbende persoon aansoek doen
dat 'n vereniging of voorlopige vereniging deur die Direkteur-generaal onder
administrasie geplaas of gelikwideer moet word, kan die Minister beslis
ingevolge watter prosedure die Direkteur-generaal die vereniging of voorlopige
vereniging onder administrasie moet plaas of likwideer. Die Minister kan onder
sulke omstandighede ook die magte en pligte van die Direkteur-generaal, die
registrasiebeampte, die vereniging, die lede en belanghebbende partye uiteensit.
In die geval van 'n maatskappy of beslote korporasie (BK) kan enige
belanghebbende party, direkteur of ouditeur van die maatskappy, die
Suid-Afrikaanse Inkomstediens (SAID) of die Registrateur van Maatskappye om die
deregistrasie van 'n maatskappy of BK aansoek doen. Hierdie voorkeurbehandeling
is egter net van toepassing op organisasies wat aan die bepalings van die Wet op
Organisasies sonder Winsoogmerk, 1997 en verwante wetgewing voldoen. 'n
Maatskappy wat ooreenkomstig Artikel 21 van die Maatskappywet, 1973 ingelyf is.
So 'n artikel 21-maatskappy moet 'n akte van oprigting as stigtingsdokument hê
en by die Registrateur van Maatskappye geregistreer wees. 'n Trust met 'n
stigtingsdokument en 'n trustakte. Die trust moet by die Meester van die
Hooggeregshof geregistreer wees. 'n Vereniging van persone. Dit moet 'n
vrywillige vereniging van persone wees wie se sake ooreenkomstig 'n grondwet
gereël word. As die stigtingsdokument nie aan die voorwaardes van Artikel 30 van
die Wet op Organisasies sonder Winsoogmerk, 1997 voldoen nie, moet 'n geskrewe
onderneming wat deur die aansoeker onderteken is, saam met die aansoekvorm
ingedien word. Die vorige vrystelling sal dan steeds van toepassing bly totdat
die SAID die aansoeker oor 'n beslissing ingevolge die nuwe wetgewing in kennis
gestel het. Organisasies wat tans nie formeel van inkomstebelasting vrygestel is
nie, kan 'n ingevulde aansoekvorm indien, saam met die nodige ondersteunende
dokumente en die ondertekende geskrewe onderneming waarin persone wat in 'n
fidusiêre hoedanigheid optree, onderneem om aan die voorwaardes van Artikel 30
van die Wet op Organisasies sonder Winsoogmerk, 1997, te voldoen. Organisasies
wat gestig is met die hoofdoelstelling om stipendiums, studiebeurse en ander
toekennings vir studie, navorsing en onderrig te verskaf, moet naas al die
ondersteunende dokumente wat hierbo genoem is ook 'n EI 3 Geskrewe Onderneming
invul en indien. Openbare en onafhanklike (privaat) skole,
hoëronderwysinstellings, instellings vir volwassene- basiese onderwys en
opleiding (VBOO) en instellings vir verdere onderwys en opleiding (VOO) moet 'n
kopie van 'n registrasiesertifikaat wat deur die betrokke opvoedkundige owerheid
uitgereik is, indien. Onderhoud is die plig om 'n ander persoon, byvoorbeeld 'n
minderjarige, te voorsien van huisvesting, voedsel, klere, onderwys en mediese
sorg, of om die middele te verskaf wat nodig is om dié persoon van hierdie
noodsaaklikhede te voorsien. Hierdie regsplig om te onderhou word "die
onderhoudsplig" genoem. Wie moet onderhoud verskaf? Die onderhoudsplig ontstaan
deur middel van bloedverwantskap, aanneming, of huweliksluiting van die partye
met mekaar. Hierdie situasie verskil egter van geval tot geval. Die plig om 'n
familielid te onderhou is nie beperk tot die onderhoud van 'n kind nie. Die
familielid wat onderhoud eis is nie in staat om homself of haarself te onderhou
nie. Die familielid van wie onderhoud geëis word, kan die onderhoud wat geëis
word, bekostig. Watter uitgawes mag geëis word? Jy mag sodanige onderhoud eis as
wat redelikerwys noodsaaklik is om die kind of ander persoon wat op onderhoud
geregtig is, te voorsien van 'n behoorlike opvoeding en bestaan. Dit sluit die
verskaffing van noodsaaklikhede soos voedsel, klere en behuising in, en dit dek
ook die kostes verbonde aan die voorsiening van behoorlike onderrig. Die hof is
ook by magte om die vader te beveel om by te dra tot die betaling van laying-in
expenses [??] en onderhoud van die kind se geboortedatum af tot op die dag
waarop die onderhoudsbevel toegestaan word. Die hof kan ook 'n bevel verleen ten
opsigte van die betaling van mediese onkoste, of hy kan beveel dat die kind as
'n afhanklike op die mediese fonds van een van die partye geregistreer moet
word. Ten einde die hof in staat te stel om 'n billike onderhoudsbevel te
verleen, moet albei die partye die hof van bewys van hulle uitgawes voorsien.
Jou plig om onderhoud te betaal en jou reg op toegang tot jou kinders is twee
heeltemal verskillende sake, wat op geen manier van mekaar afhanklik is nie.
Indien enige van die partye nog kinders sou hê, sal dit geen invloed op die
onderhoudsplig uitoefen nie. Die onderhoudsbedrag wat betaal moet word, kan
egter deur die hof gewysig word indien enige van die partye so 'n aansoek sou
bring. Doen om onderhoud aansoek by die landdroshof in die distrik waar jy woon.
Jou plaaslike hof sal vir jou kan sê by watter hof jy om onderhoud aansoek moet
doen indien jy nie seker is nie. Gaan na die aangewese hof, vul vorm A: Aansoek
om 'n onderhoudsbevel in, en handig dit in. Saam met die voltooide vorm moet jy
ook bewys indien van jou maandelikse inkomste en uitgawes, soos kwitansies vir
voedselaankope, die elektrisiteitsrekening en / of betaling van huishuur. Die
hof sal jou voorsien van 'n datum waarop jy en die respondent (die persoon van
wie jy onderhoud verlang) na die hof toe moet gaan. 'n Onderhoudsbeampte en 'n
ondersoeker sal jou eis ondersoek en jou omstandighede nagaan. Die hof sal 'n
dagvaarding ('n brief wat 'n persoon opdrag gee om na die hof toe te gaan) op
die respondent (die persoon teen wie die aansoek om onderhoud gebring word) laat
beteken om op 'n sekere dag in die hof te verskyn ten einde die aangeleentheid
te bespreek. Die respondent het nou die keuse om toe te stem tot betaling van
die onderhoud wat geëis word, of om die aangeleentheid in die hof teen te staan.
Indien die respondent instem om onderhoud te betaal, sal 'n landdros die
relevante dokumente nagaan. Die landdros sal dan 'n bevel maak, en hy of sy mag
besluit om dit te doen sonder om van die partye te vereis om in die hof te
verskyn. Indien die persoon wat na bewering aanspreeklik is vir die betaling van
onderhoud nie toestem tot die verlening van 'n onderhoudsbevel nie, moet hy of
sy in die hof verskyn, waar getuienis van albei die partye én hulle onderskeie
getuies aangehoor sal word. Indien die hof bevind dat 'n persoon aanspreeklik is
vir die betaling van onderhoud, sal hy 'n bevel maak waarin hy bepaal hoeveel
onderhoud betaal moet word. Die hof sal ook bepaal wanneer en hoe
onderhoudsbetalings gemaak moet word. Die aansoekvorm moet deur die applikant
(aansoeker) self ingevul word en nie deur 'n derde party nie, anders sal die
aansoek nie oorweeg word nie. Raadpleeg die aansoekgids om jou deur die
registrasieproses te help. Die afdeling, Magtiging om aansoek te doen, moet
ingevul word deur die persoon (alleeneienaar, direkteur, vennote, lid, trustee
of persoon wat die besigheid bestuur) wat aansoek doen om registrasie as 'n
invoerder. Die naam van die applikant of die geregistreerde naam van die
besigheid en nie die handelsnaam nie, moet hier ingevul word. Waar 'n asterisk
(*) voorkom, moet jy dit wat nie van toepassing is nie, skrap. Vul die
aansoekvorm in en handig dit in by die naaste SAID-doeane-en-aksynskantoor in.
Die aansoekvorm (DA 185) moet deur die applikant self ingevul word en nie deur
'n derde party nie, anders sal die aansoek nie oorweeg word nie. Gaan na die
Korting-blokkie in die deel Kliënttipes (A) van die Registrasie-gedeelte. Die
Magtiging om aansoek te doen-gedeelte moet deur die applikant (alleeneienaar,
direkteur, vennote, lid, trustee of persoon wat enige ander maatskappy bestuur)
voltooi word wanneer daar om registrasie as 'n kortinggebruiker aansoek gedoen
word. Die naam van die applikant of die geregistreerde naam van die entiteit, en
nie die handelsnaam nie, moet hier ingevul word. Op al die plekke waar die
asterisk (*) voorkom, moet jy skrap wat nie van toepassing is nie. 'n Beskrywing
van die ingevoerde produkte / grondstowwe. Die applikant moet die aansoekvorm
teken. Dien die ingevulde vorm by die naaste doeane- en aksynskantoor van die
SAID in. Alle misstowwe wat in Suid-Afrika ingevoer, vervaardig, geproduseer of
verkoop word, moet geregistreer wees by die Registrateur van Wet 36 van 1947.
Die aansoeker moet 'n regspersoon wees, byvoorbeeld Johan Pieters Citizen wat
sake doen as Diepsloot Stud. 'n Oorsese maatskappy mag nie aansoek doen om
registrasie in Suid-Afrika nie. Slegs 'n plaaslik geregistreerde maatskappy, 'n
Suid-Afrikaanse burger of 'n liggaam met regspersoonlikheid wat in Suid-Afrika
geregistreer is, mag aansoek doen om die registrasie van misstowwe. Groep
1-misstowwe is dié wat stikstof, fosfor of kalium as hoofbestanddeel bevat.
Hulle is ook bekend as anorganiese misstowwe. Die aansoek om registrasie van
dierevoer en misstowwe bestaan uit 'n Dekbrief van die registrasiehouer of dié
se aangewese verteenwoordiger. Dien 'n aansoekvorm in vir nuwe aansoeke en
wysigings aan 'n bestaande registrasie, insluitende verandering van formulering.
Dien aansoekvorms in duplikaat in en vul die vorms volledig in, sonder om te
verwys na vorige aansoeke, bladsynommers of ander produkte (ten minste een
afskrif van die aansoekvorms moet 'n oorspronklike handtekening hê. Die ander
afskrif kan 'n fotostaat wees). Die wetlik aangewese persoon, wat verkieslik die
registrateur se kontakpersoon by die maatskappy moet wees, moet die aansoekvorms
teken. Die naam en registrasienommer van die produk moet gebruik word soos wat
dit op die registrasiesertifikaat aangedui word. Enige naamsverandering, hoe
klein ookal, sal as 'n wysiging beskou word. Dien die aansoekvorms by die
administrasiekantoor in. Om aansoeke aan die tegniese raadgewers te oorhandig
sal die proses vertraag. Alle misstowwe wat in Suid-Afrika ingevoer, vervaardig,
geproduseer of verkoop word, moet geregistreer wees met die registrateur van Wet
36 van 1947. Die aansoeker moet 'n regspersoon wees, byvoorbeeld Johan Pieters
Citizen wat sake doen as Diepsloot Stud. 'n Oorsese maatskappy mag nie aansoek
doen om registrasie in Suid-Afrika nie. Slegs 'n plaaslik geregistreerde
maatskappy, 'n Suid-Afrikaanse burger of 'n liggaam met regspersoonlikheid wat
in Suid-Afrika geregistreer is mag aansoek doen om die registrasie van
misstowwe. Groep 2-misstowwe is dié wat makro- of mikroörganismes as
hoofbestanddeel bevat. Hulle is ook bekend as organiese misstowwe. Die aansoek
om registrasie van dierevoer en misstowwe bestaan uit 'n dekbrief van die
registrasiehouer of dié se aangewese verteenwoordiger. Dien 'n aansoekvorm in
vir nuwe aansoeke en wysigings aan 'n bestaande registrasie, insluitende
verandering van formulering. Dien aansoekvorms in duplikaat in en vul die vorms
volledig in, sonder om te verwys na vorige aansoeke, bladsynommers of ander
produkte (ten minste een afskrif van die aansoekvorms moet 'n oorspronklike
handtekening hê. Die ander afskrif kan 'n fotostaat wees). Die wetlik aangewese
persoon, wat verkieslik die registrateur se kontakpersoon by die maatskappy moet
wees, moet die aansoekvorms teken. Die naam en registrasienommer van die produk
moet gebruik word soos wat dit op die registrasiesertifikaat aangedui word.
Enige naamsverandering, hoe klein ookal, sal as 'n wysiging beskou word. Dien
die aansoekvorms by die administrasiekantoor in. Om aansoeke aan die tegniese
raadgewers te oorhandig sal die proses vertraag. Planttelersregte word slegs
toegestaan vir variëteite van dié soorte plante wat ingevolge die Wet op
Planttelersregte, 1976 verklaar is. Daar is sowat 290 soorte plante op die lys
van plante (Tabel 1) waarvoor planttelersregte toegestaan mag word.
Voortplantingsmateriaal van daardie variëteit nog nie vir langer as een jaar in
Suid-Afrika verkoop word nie. Voortplantingsmateriaal vir 'n variëteit van 'n
boom of wingerdstok nog nie vir langer as ses jaar in die handel of aan die
publiek van 'n ander land beskikbaar is nie; en vir enige ander plant nog nie
vir langer as vier jaar nie. Raadpleeg Tabel 1 van die Wet op Planttelersregte,
1976 om vas te stel of die soort plant van die variëteit waarvoor beskerming
aangevra word, reeds verklaar is. As die soort plant nie in die tabel verskyn
nie, moet jy 'n skriftelike aansoek om verklaring, met 'n motivering daarby, by
die Registrateur: Planttelersregte indien. Dui duidelik op die tegniese vraelys
aan met watter bekende variëteite die nuwe variëteit vergelyk moet word om sy
onderskeidende eienskappe vas te stel. Jy mag om voorlopige beskerming van 'n
variëteit aansoek doen. Dit beteken dat die variëteit vir die duur van die
evalueringstydperk beskerm word. Jy moet skriftelik onderneem om geen
voortplantingsmateriaal van die betrokke variëteit te verkoop (behalwe vir
vermenigvuldigings- of toetsdoeleindes) voordat alle toetse uitgevoer en
planttelersregte toegestaan is nie. Jy word aangeraai om voorlopige beskerming
aan te vra vir gewasse waarvoor toetsing langer as 'n jaar neem om af te handel.
Dokumente en voortplantingsmateriaal moet op voorgeskrewe datums by die
Registrateur ingedien word. Jy kan hierdie datums, asook inligting oor die
hoeveelheid van die voortplantingsmateriaal wat ingedien moet word en die plek
van indiening, kan by die Registrateur aanvra. As daar reeds 'n variëteitslys
bestaan vir die soort plant waarvoor jy planttelersregte aanvra, kan jy die
aansoeke gelyktydig indien om geld en tyd te bespaar. Alle veevoedsel of
troeteldierkos wat in Suid-Afrika ingevoer, vervaardig, geproduseer of verkoop
word, moet geregistreer wees by die Registrateur van Wet 36 van 1947. Die
aansoeker moet 'n regspersoon wees, byvoorbeeld Johan Pieters Burger wat handel
dryf as Diepsloot-stoetery. 'n Oorsese maatskappy mag nie om registrasie in
Suid-Afrika aansoek doen nie. Slegs 'n plaaslik geregistreerde maatskappy, 'n
Suid-Afrikaanse burger of 'n regsliggaam wat in Suid-Afrika geregistreer is, mag
om die registrasie van veevoedsel en troeteldierkos aansoek doen. 'n Veevoedsel
sluit nie strooi, kaf, ongemaalde hooi, kuilvoer, graankorrels of enige voedsel
wat 'n boer vir eie gebruik voorberei, in nie. Kry die riglyne oor algemene
vereistes vir veevoedsel by die Registrateur van Wet 36 van 1947. 'n Dekbrief
van die registrasiehouer of dié se aangewese verteenwoordiger. Tjeks en
posorders moet aan die Direkteur-generaal: Landbou uitgemaak word. Dien 'n
aansoekvorm (dien aansoekvorms in tweevoud) in vir nuwe aansoeke en wysigings
aan 'n bestaande registrasie, insluitende verandering van formulering. Vul die
vorms volledig in, sonder om te verwys na vorige aansoeke, bladsynommers of
ander produkte (ten minste een afskrif van die aansoekvorms moet 'n
oorspronklike handtekening hê. Die ander afskrif kan 'n fotostaat wees). Die
wetlik aangewese persoon, wat verkieslik die registrateur se kontakpersoon by
die maatskappy moet wees, moet die aansoekvorms onderteken. Die naam en
registrasienommer van die produk moet gebruik word soos wat dit op die
registrasiesertifikaat aangedui word. Enige naamsverandering, hoe klein ook al,
sal as 'n wysiging beskou word. Dien die aansoekvorms by die
administrasiekantoor in. As jy aansoeke aan die tegniese raadgewers oorhandig,
sal dit die proses vertraag. Rekreasievisvangs sluit betrokkenheid by 'n
visverwante aktiwiteit soos die invoer van seewatervis vir rekreasiedoeleindes
in. Om seewatervis op rekreasiegrondslag in te voer, moet jy aansoek doen om 'n
rekreasie-invoerpermit wat deur die Minister van Omgewingsake en Toerisme
(DEA&T), of gedelegeerde instansie, uitgereik sal word. Hierdie ingevoerde vis
mag nie te koop aangebied word nie; dit is slegs vir persoonlike gebruik. Geen
persoon mag seewatervis invoer sonder 'n rekreasie-invoerpermit nie. Wanneer 'n
bestaande rekreasie-invoerpermit verval, moet jy om 'n nuwe
rekreasie-invoerpermit aansoek doen. Versuim om aan die permitvoorwaardes gehoor
te gee, kan tot opheffing of kansellasie van jou permit lei. LW: Hierdie
invoerpermit sluit varswatervis uit, want dit word deur die Departement van
Landbou geadministreer. Aansoek om 'n invoerpermit vir lewende varswatervis of
tropiese vis moet by die Departement van Landbou ingedien word. Geen spesie wat
deur die Konvensie oor Internasionale Handel in Bedreigde Spesies van Wilde
Fauna en Flora (CITES) gelys is, mag ingevoer word nie. Invoerpermitte wat vir
die invoer van vis op rekreasiegrondslag vir persoonlike gebruik of verbruik
uitgereik is, sal geldig bly vir die duur van die reis na en van die land van
bestemming. Geen lewende seewatervis mag ingevoer word nie. Vorms kan per hand
afgelewer of per pos gestuur word. Doen minstens twee weke voor jou vertrekdatum
aansoek om genoeg tyd vir die verwerking van jou aansoek toe te laat. Jy het nie
'n permit vir aas nodig nie. Sorg egter dat jy óf 'n rekreasiepermit vir aas
(slegs die saklimiet mag vervoer word) óf 'n kontantstrokie vir gekoopte aas by
jou het. Vorms kan per hand afgelewer of per pos gestuur word. Kommersiële
visvangs behels dat jy 'n aktiwiteit onderneem wat met visvangs verband hou,
soos om seewatervis vir handelsdoeleindes uit te voer. Om seewatervis na die
buiteland of buite die grense van die Republiek van Suid-Afrika uit te voer,
moet jy aansoek doen om 'n uitvoerpermit, wat deur die Minister van Departement
van Omgewingsake en Toerisme of sy gedelegeerde gesag uitgereik word. Niemand
mag seewatervis sonder 'n permit uitvoer nie. Wanneer jou bestaande permit na
drie maande verval, moet jy om 'n nuwe een aansoek doen. As jy versuim om aan
die permitvoorwaardes te voldoen, kan jou permit gekanselleer of opgehef word.
LW: Die uitvoerpermit waarna verwys word, sluit varswatervis uit. Varswatervis
word deur die Departement van Landbou geadministreer. Aansoeke om 'n
uitvoerpermit vir lewende, gematigde varswatervis of tropiese vis moet by die
Departement van Landbou ingedien word. Geen spesie wat deur die Konvensie oor
Internasionale Handel in Bedreigde Spesies van Wilde Fauna en Flora gelys is,
mag ingevoer word nie. As 'n uitvoerpermit vir die perlemoenspesie aan jou
uitgereik is, moet jy ook vir elke besending perlemoen 'n CITES-sertifikaat hê.
Vir elke uitvoerpermit wat vir grootoog-tuna, suidelike blouvin-tuna, swaardvis,
Antarktiese tandvis en Patagoniese tandvis uitgereik is, moet jy vir elke
besending ook die betrokke vangsstatistiek-dokument hê.
Vangsstatistiek-dokumente is by die Departement Omgewingsake en Toerisme, Tak:
Mariene en Kusbestuur, Direktoraat Kus- en Diepseevisserybestuur te kry. Doen om
'n uitvoerpermit aansoek. Kry 'n uitvoer-aansoekvorm en die CITES-aansoekvorm by
die Mariene- en Kusbestuurskantoor (die kontakbesonderhede verskyn onder), of by
'n takkantoor van die Departement van Omgewingsake en Toerisme, of laai die
vorms van http://www.mcm-deat.gov.za af. Lees die aansoekvorm noukeurig deur en
sorg dat jy aan al die aansoekvereistes en -voorwaardes voldoen. Stel jou naaste
tak van die Suid-Afrikaanse Buro vir Standaarde van jou uitvoerbesending in
kennis as die vis wat jy wil uitvoer nie vars is nie en nie vir menslike
verbruik bedoel is nie. As die vis wel vars en vir menslike verbruik bedoel is,
moet jy die Hawegesondheid in kennis stel. Jy moet 'n aansoekfooi van R225 (BTW
ingesluit) betaal. Vul die aansoekvorm om 'n uitvoerpermit in, onderteken dit en
pos dit saam met die nodige dokumente aan die kantoor van Mariene en Kusbestuur
(die adres verskyn onder). Die oorspronklike aansoek moet gepos word, anders sal
'n permit nie uitgereik word nie. Om vis op kommersiële grondslag in te voer,
beteken dat jy aan aktiwiteite soos die invoer van seewatervis vir
handelsdoeleindes deelneem. Om seewatervis te mag invoer, moet jy aansoek doen
om 'n invoerpermit, wat deur die Minister van Omgewingsake en Toerisme of die
gedelegeerde gesagsowerheid toegeken word. Niemand mag seewatervis sonder 'n
permit invoer nie. Wanneer die bestaande invoerpermit verval, moet jy om 'n nuwe
invoerpermit aansoek doen. Versuim om die permitvoorwaardes na te kom, kan tot
opheffing of kansellasie van jou permit lei. NB: Hierdie invoerpermit sluit
varswatervis uit, want dit word deur die Departement van Landbou geadministreer.
'n Aansoek om 'n invoerpermit vir lewende varswatervis of tropiese vis moet by
die Departement van Landbou ingedien word. Geen spesie wat deur die Konvensie
oor Internasionale Handel in Bedreigde Spesies van Wilde Fauna en Flora (CITES)
gelys is, mag ingevoer word nie. 'n Invoerpermit vir die vang van enige
perlemoen, kreef en ander spesie wat uiteengesit is in Bylae 4, 5 & 12 van die
Wet op Lewende Mariene Hulpbronne, Wet 18 van 1998 (MLRA) sal vir elke besending
geldig wees (3 weke vanaf die datum van uitreiking). Slegs bevrore heel krap (of
stukke krap) wat wat elk 600 g of meer weeg, en hoogstens 25 ton daarvan, mag
(jaarliks) ingevoer word. Lewende krap mag glad nie ingevoer word nie. Bekom 'n
aansoekvorm deur 'n versoek aan Mariene- en Kusbestuur se bestuurskantoor te rig
(die kontakbesonderhede verskyn onder), of kry 'n vorm by die Departement van
Omgewingsake en Toerisme se takkantoor, of laai 'n vorm by
http://www.mcm-deat.gov.za af. Lees die aansoekvorm noukeurig deur om seker te
maak dat jy aan al die aansoekvereistes en -voorwaardes voldoen. As die vis wat
jy gaan invoer nie vars is nie en nie vir menslike gebruik bedoel is nie, moet
jy jou naaste tak van die Suid-Afrikaanse Buro vir Standaarde daarvan in kennis
stel. Vul jou aansoekvorm in, onderteken dit en pos dit saam met die nodige
ondersteunende dokumente aan Mariene- en Kustebestuur se bestuurskantoor (die
adres verskyn onderaan). Die oorspronklike aansoek moet gepos word, anders sal
'n permit nie uitgereik word nie. Jy moet 'n aansoekfooi van R225 (BTW
ingesluit) betaal (die bankbesonderhede verskyn onderaan). Jy kan vra dat die
onderhoudsbedrag wat betaal word, verander moet word, hetsy omdat dit
onvoldoende geword het of omdat jy nie langer kan bekostig om die huidige bedrag
aan onderhoud te betaal nie. Kry meer inligting by die Departement van Justisie
en Grondwetlike Ontwikkeling. Doen aansoek by die landdroshof in die distrik
waar die persoon woon wat onderhoud betaal. Vul die toepaslike aansoekvorm in en
stuur dit saam met 'n inkomste-en-uitgawestaat aan die onderhoudsbeampte. Doen
aansoek om wysiging van die bevel by die landdroskantoor in die distrik waar die
persoon woon aan wie jy onderhoud betaal. Vul die toepaslike vorm in en stuur
dit aan die onderhoudsbeampte. 'n Volledige inkomste-en-uitgawestaat, asook 'n
verklaring waarin die redes vir die aansoek uiteengesit word, moet aan die
onderhoudsbeampte gestuur word ongeag of jy die persoon is wat onderhoud ontvang
en of jy die persoon is wat onderhoud betaal. Dieselfde prosedure as wanneer 'n
onderhoudseis vir die eerste keer ingestel word, sal nou gevolg word. Jy sal as
'n gelyke behandel word, met waardigheid, respek en menslikheid. Jou aansoek sal
so gou en doeltreffend as moontlik hanteer word. Jy kan enige klagte aanhangig
maak by die onderhoudsondersoekbeampte; die onderhoudsbeampte; die bestuurder
van die hof; die Streekshoof: Justisie en Staatkundige Ontwikkeling, of die
Sentrum vir Uitnemende Diens; die Nasionale Departement van Justisie en
Grondwetlike Ontwikkeling se Onderhoudsprojek; of by die Direktoraat:
Geslagsake. Tensy die balju vra vir 'n voorskot ten einde 'n eksekusiebevel vir
onderhoud uit te voer, sal daar min of geen koste wees nie. Aangesien die
registrasie van 'n maatskappy met aandelekapitaal ingewikkeld is, word
aansoekers aangeraai om die dienste van 'n prokureur daarvoor te bekom. Die akte
van oprigting en statute van 'n maatskappy moet spesiaal opgestel en aangepas
word om by die maatskappy met aandelekapitaal te pas en dit moet deur 'n
notaris, wat 'n professionele regspraktisyn is, gesertifiseer word. 'n Openbare
maatskappy kan Tabel A op die aansoekvorm volledig só aanvaar of dit laat aanpas
met dien verstande dat dit steeds aan die vereistes van die Maatskappywet, 1973
voldoen. 'n Privaat maatskappy kan Tabel B op die aansoekvorm volledig só
aanvaar of dit laat aanpas met dien verstande dat dit steeds aan die vereistes
van die Maatskappywet, 1973 voldoen. Tree met die Companies and Intellectual
Property Registration Office in verbinding. Doen aansoek om 'n naam te reserveer
deur vorm CM5 voor te lê- Aansoek om die reservering van 'n naam. Die vorm is by
die Departement van Handel en Nywerheid te kry. Vul vorm CM29 in- Inhoud van
register van direkteure, ouditeure en amptenare. Die vorm is by die Departement
van Handel en Nywerheid te kry. Elke direkteur van die maatskappy moet een kopie
van vorm CM47 invul. Die vorm is by die Departement van Handel en Nywerheid te
kry. Vul vorm CM31 in om toestemming te gee dat 'n persoon as ouditeur mag
optree. Die vorm is by die Departement van Handel en Nywerheid te kry. Vul vorm
CM44 in- Akte van oprigting van 'n maatskappy met aandelekapitaal wat skedule 1
aanneem- invul. Verleen formeel prokurasie (volmag) aan die prokureur, deur te
verklaar dat jy hom of haar magtig om namens jou op te tree. Dit is die dokument
wat deur die Registrateur van Maatskappye onderteken en gestempel word sodra al
die meegaande dokumente (wat hierbo gelys is) nagegaan en gefinaliseer is. Akte
van oprigting plus CM2A, CM2B en CM2C indien daar meer as een aandeelhouer is,
of CM2D indien daar net een aandeelhouer is. Die Wet op Erkenning van
Gebruiklike Huwelike, 1998 het op 15 November 2000 in werking getree. Indien jy
voor daardie datum volgens die gewoontereg reeds in 'n erkende huwelik was, word
jou huwelik volgens die nuwe wet erken. Indien 'n man reeds meer as een vrou
het, word al die huwelike volgens die nuwe wet erken. Die Wet erken ook huwelike
wat na hierdie datum volgens die gewoontereg voltrek is en stipuleer die reëls
vir mense wat ingevolge die gewoontereg trou sodat hulle huwelik erken kan word.
Albei partye in die huwelik moet ouer as agtien jaar wees. Albei partye moet
toestem om volgens die gewoontereg te trou. Die huwelik moet onderhandel word,
gevier word en gesluit word ingevolge die gewoontereg. Lobola is nie 'n
noodsaaklike voorvereiste vir die geldigheid van 'n huwelik volgens die
gewoontereg nie. Neem kennis dat hierdie huwelike nog altyd ingevolge die
gewoontereg erken is. Wanneer moet ek my huwelik registreer? Indien jy voor 15
November 2000 ingevolge die gewoontereg getroud is, moet jy jou huwelik by die
Departement van Binnelandse Sake registreer. Indien jy getroud is nadat die wet
in werking getree het, moet jy jou huwelik binne drie maande na die huwelik
registreer. Huwelike volgens die Gewoontereg en Gemeenskap van Goedere? Alle
huwelike wat ingevolge die gewoontereg voltrek is nadat die Wet in werking
getree het, is binne gemeenskap van goedere. Dit beteken dat die man en vrou 'n
gelyke aandeel het in bates, geld en eiendom en dit beteken ook dat albei die
skuld deel. Indien die partye verkies dat hulle huwelik op huweliksvoorwaarde
berus moet hulle voor die huwelik 'n huweliksvoorwaardekontrak sluit. Indien
hulle dit wil verander nadat hulle reeds getroud is, moet hulle by die Hoërhof
aansoek doen. Ingevolge die Wet op Erkenning van Gebruiklike Huwelike, 1998
geniet die vrou dieselfde regte en status as die man om te besluit oor wat met
die eiendom gebeur. Ingevolge die gewoontereg het die vrou nou die
handelingsbevoegdheid om 'n kontrak te sluit sonder die bystand van die man. Wat
gebeur indien my man met 'n ander vrou wil trou? Die man moet 'n geskrewe
ooreenkoms / kontrak sluit wat uitstippel wat met die eiendom sal gebeur en die
man moet by die hof aansoek doen om die geskrewe kontrak goed te keur. Die hof
moet verseker dat die eiendomsbelange van al die vrouens beskerm word. Wat
gebeur indien ons 'n burgerlike huwelik wil aangaan nadat ons reeds volgens die
gewoontereg getroud is? Indien jou man geen ander vroue het nie, kan jy sowel 'n
burgerlike huwelik as 'n huwelik volgens die gewoontereg aangaan. Nie een van
julle twee sal egter huwelike met iemand anders volgens die gewoontereg kan
aangaan indien julle reeds volgens die burgerlike reg met mekaar getroud is nie.
Die man of vrou kan die huwelik registreer by die naaste Departement van
Binnelandse Sake. Dit is wenslik dat albei huweliksmaats die huwelik gaan
registreer om die registrasie te bespoedig. Indien jou huweliksmaat egter weier
kan jy dit alleen gaan registreer met die nodige bewyse by jou. 'n Brief of 'n
beëdigde verklaring van die tradisionele leier. Die aansoek moet by 'n
registrasiebeampte of 'n aangewese persoon ingedien word wat jou dan van 'n
erkenning van ontvangs van die aansoek moet voorsien in die vorm van Vorm B:
Acknowledgement of receipt of application for registration of customary
marriage. Die registrasiebeampte of aangewese persoon sal die aansoek aanstuur
na die naaste streeks- of distrikskantoor van die Departement sodat dit in die
bevolkingsregister ingesluit kan word. Die registrasiesertifikaat of Vorm C:
Customary marriage certificate sal aan jou uitgereik word. Hou die sertifikaat
in veilige bewaring want dit is belangrik. 'n Buitelandse visvaartuig is 'n
vaartuig wat deur 'n nie-Suid-Afrikaanse burger, dit wil sê 'n buitelander,
besit word en onder 'n ander vlagstaat as die Republiek van Suid-Afrika (RSA)
geregistreer is. So 'n vaartuig mag slegs onder buitengewone omstandighede deur
die houer van 'n Suid-Afrikaanse visvangsreg gehuur of gekontrakteer word om
onder die RSA se vlag aan visvangsaktiwiteite binne die eksklusiewe ekonomiese
sone (EES) of in internasionale water deel te neem. 'n Suid-Afrikaanse
visvangslisensie sal aan geen buitelandse vaartuig toegestaan word tensy sy
visvangs 'n gesamentlike onderneming met die houer van 'n Suid-Afrikaanse
visvangsreg verteenwoordig nie. Voor jy by visvangs betrokke raak, moet jy met
die Departement van Omgewingsake en Toerisme in verbinding om vas te stel of die
huur van 'n buitelandse vaartuig in 'n spesifieke visvangsektor toegelaat sal
word en om uit te vind watter dokumente nodig is om goedkeuring vir so 'n
aansoek te verkry. Sodra daar in beginsel steun vir die gebruik van 'n
buitelandse vaartuig verleen is, moet jy 'n aansoekvorm vir 'n lisensie vir 'n
buitelandse visvaartuig by jou naaste kantoor van die Departement van
Omgewingsake en Toerisme (DEA&T-kantoor) Department of Environmental Affairs and
Tourism kry. Die visvaartuig sal op die eienaar se onkoste 'n
seewaardigheidstoets van die Suid-Afrikaanse Gesagsliggaam vir Maritieme
Veiligheid ondergaan. Alle buitelandse vaartuie moet 'n funksionele INMARSAT C
VMS aan boord hê, wat aan Mariene- en Kusbestuur verslag doen. Dit moet deur
Mariene- en Kusbestuur se Afdeling VMS-operasies bevestig word. Jy moet in jou
aansoek aandui in watter visvangsektor en vir hoe lank die vaartuig gebruik gaan
word. Indien die vaartuig nie die genomineerde vaartuig ingevolge die proses van
die toekenning van regte is nie, moet die aansoeker 'n
vaartuigoordrag-aansoekvorm invul. Om magtiging te verkry dat die vaartuig aan
visvangs mag deelneem, moet die aansoeker 'n aansoekvorm vir 'n visvangspermit
invul ooreenkomstig die sektor waarin die vaartuig vir visvangs gebruik gaan
word. Indien die aansoeker voorsien dat die vaartuig tydens die huurtermyn dalk
ook in die diepsee sal visvang, moet 'n hy ook 'n aansoekvorm vir 'n
diepsee-lisensie invul. Die program vir die Herverdeling van Grond vir
Landbou-ontwikkeling (LRAD) is daarop gemik om voorheen benadeelde persone uit
die swart, kleurling- en Indiërgemeenskap te help om grond of landbou-implemente
spesifiek vir landboudoeleindes aan te koop. Suksesvolle boere wat hulle
bedrywighede wil uitbrei, mag om bykomende toekennings aansoek doen, maar die
totale bedrag aan LRAD-toekennings mag nie R100 000 oorskry nie. As jy bykomende
kapitaal nodig het om 'n landbouprojek te begin of uit te brei, moet jy by 'n
bank aansoek doen. Identifiseer die grond wat jy wil aankoop, tensy jy reeds
toegang tot grond het, byvoorbeeld landbougrond. Nader die Departement van
Grondsake of jou plaaslike landbouvoorligtingsbeampte om vir die toekenning
aansoek te doen. 'n Waardasieverslag. Die Grondwet van die Republiek van
Suid-Afrika, 1996 (Wet 108 van 1996) verskaf die grondslag vir die transformasie
en ontwikkeling van die kurrikulum in Suid-Afrika. Heel die verdelings van die
verlede en skep 'n samelewing gegrond op demokratiese waardes, sosiale
geregtigheid en fundamentele menseregte. Lê die grondslag vir 'n demokratiese en
oop samelewing waarin regering op die wil van die bevolking gegrondves is en
elke burger gelyk deur die reg beskerm word. Verhoog die lewensgehalte van alle
burgers en ontsluit die potensiaal van elke mens. Bou 'n verenigde en
demokratiese Suid-Afrika wat sy regmatige plek as 'n soewereine staat in die
gemeenskap van nasies kan inneem. Onderwys en die kurrikulum speel 'n belangrike
rol in die verwesenliking van hierdie doelwitte. Die kurrikulum is daarop gerig
om die volle potensiaal van elke leerder as burger van 'n demokratiese
Suid-Afrika te ontwikkel. Uitkomsgebaseerde onderwys vorm die grondslag vir die
kurrikulum in Suid-Afrika. Dit strewe daarna om alle leerders in staat te stel
om tot hul maksimum vermoë te presteer. Dit word gedoen deur die uitkomste wat
aan die einde van die proses bereik moet word, uiteen te sit. Die uitkomste
beklemtoon 'n leerdergerigte en aktiwiteits-gebaseerde benadering tot onderwys.
Die Hersiene Nasionale Kurrikulumverklaring bou die leeruitkomste vir die
Algemene-Onderwys-en-Opleidingsband vir graad R-9 (vir skole) op die kritieke en
ontwikkelingsuitkomste wat deur die Grondwet geïnspireer is en in 'n
demokratiese proses ontwikkel is. Identifiseer en los probleme op en neem
besluite deur kritiese en kreatiewe denke. Werk doeltreffend saam met ander as
lede van 'n span, groep, organisasie en gemeenskap. Organiseer en bestuur
hulself en hul aktiwiteite verantwoordelik en doeltreffend. Versamel, ontleed en
organiseer inligting en evalueer dit krities. Kommunikeer doeltreffend deur
middel van visuele, simboliese en / of taalvaardighede in verskillende vorme.
Gebruik wetenskap en tegnologie doeltreffend en krities deur verantwoordelikheid
teenoor die omgewing en die gesondheid van ander te toon. Begryp dat die wêreld
'n stel verwante stelsels is waarin probleme nie in isolasie opgelos word nie.
Dink na oor en ondersoek 'n verskeidenheid strategieë om doeltreffender te leer.
Neem as verantwoordelike burgers aan die lewe van die plaaslike, nasionale en
wêreldgemeenskap deel. Is kultureel en esteties sensitief in verskeie sosiale
kontekste. Ondersoek opleidings- en beroepsmoontlikhede. Ontwikkel
entrepreneursgeleenthede. Vraagstukke soos armoede, ongelykheid, ras, geslag,
ouderdom, gestremdheid en uitdagings soos MIV / VIGS beïnvloed die graad waartoe
en die manier waarop leerders aan skoling kan deelneem. Die Hersiene Nasionale
Kurrikulumverklaring Graad R-9 (Skole) volg 'n inklusiewe benadering deur
minimum vereistes vir alle leerders te spesifiseer. Al die leerareaverklarings
probeer om 'n bewustheid van die verband tussen sosiale geregtigheid,
menseregte, 'n gesonde omgewing en inklusiwiteit te skep. Leerders word ook
aangemoedig om kennis van en begrip vir die ryk diversiteit van hierdie land,
insluitend die kulturele, godsdienstige en etniese komponente van hierdie
diversiteit, te ontwikkel. Ekonomiese en Bestuurswetenskappe. Elke
leerareaverklaring identifiseer die hoofleeruitkomste wat teen die einde van
graad 9 bereik moet word. Elke leerareaverklaring spesifiseer ook die
assesseringstandaarde wat dit moontlik sal maak om die leeruitkomste te bereik.
Assesseringstandaarde word vir elke graad omskryf en beskryf die diepte en wydte
van wat leerders behoort te weet en waartoe hulle in staat moet wees. Elke
leerareaverklaring se assesseringstandaarde toon hoe konseptuele en
vaardigheidsontwikkeling oor tyd heen kan plaasvind. Assesseringstandaarde kan
sowel binne grade as oor grade heen geïntegreer word. Die bereiking van 'n
optimale verhouding tussen integrasie oor leerareas heen (waar nodig en
opvoedkundig korrek) en konseptuele progressie is sentraal tot hierdie
kurrikulum. Die Hersiene Nasionale Kurrikulumverklaring is gerig op die
bevordering van sowel toewyding as bevoegdheid onder onderwysers, wat
verantwoordelik vir die ontwikkeling van hul eie leerprogramme sal wees. Ten
einde hierdie proses te steun, sal die Departement van Onderwys beleidsriglyne
wat op elke leerareaverklaring gebaseer is, verskaf. Provinsies sal, waar nodig,
verdere riglyne ontwikkel ten einde voorsiening vir diversiteit te maak. Die
onderliggende beginsels en waardes van die Hersiene Nasionale
Kurrikulumverklaring se leerareaverklarings is ook onderliggend aan die
leerprogramme. Terwyl die leerareas die begrippe, vaardighede en waardes
stipuleer wat per graad bereik moet word, spesifiseer leerprogramme die omvang
van leer- en assesseringsaktiwiteite per fase. Leerprogramme bevat ook
werkskedules wat die tempo en orde van hierdie aktiwiteite vir elke jaar
verskaf, asook voorbeelde van lesplanne wat in enige gegewe tydperk
geïmplementeer kan word. In die Grondslagfase is daar drie leerprogramme:
Geletterdheid, Gesyferdheid en Lewensvaardighede. In die Intermediêre Fase is
Tale en Wiskunde afsonderlike leerprogramme. Leerprogramme moet verseker dat die
voorgeskrewe uitkomste vir elke leerarea doeltreffend en volledig gedek word.
Skole kan, na aanleiding van hul organisatoriese vereistes, op die aantal en
aard van ander leerprogramme in die Intermediêre Fase besluit, mits die
nasionale prioriteite en ontwikkelingsbehoeftes van leerders in 'n fase in ag
geneem word. In die Senior Fase is daar agt leerprogramme gebaseer op die
leerareaverklarings. Kragtens die Wet op die Indiensneming van Opvoeders (1998),
sal die formele skooldag vir opvoeders sewe uur wees. Kragtens die Wet op
Nasionale Onderwysbeleid (1996), is die formele onderrigtyd per week 35 uur.
Staatskoerant nr. 23406, Vol. 443, Mei 2002, bladsy 26 en 27. Elke
leerareaverklaring bevat 'n omvattende afdeling oor assessering. 'n
Uitkomsgebaseerde raamwerk gebruik assesseringsmetodes wat uiteenlopende
kontekstuele faktore omvat. Assessering behoort doeltreffende aanduidings van
leerderprestasie te verskaf en behoort te verseker dat leerders kennis en
vaardighede integreer en toepas. Assessering behoort leerders ook te help om hul
eie prestasievlak te evalueer, om doelwitte vir vordering te stel en om verdere
leer aan te moedig. Alle onderwysers en ander opvoeders lewer 'n kernbydrae tot
die transformasie van onderwys in Suid-Afrika. Die Hersiene Nasionale
Kurrikulumverklaring Graad R-9 (Skole) stel onderwysers in die vooruitsig wat
gekwalifiseer, bekwaam, toegewyd en deernisvol is. Hulle sal in staat wees om
die verskeie rolle wat in die Norme en Standaarde vir Opvoeders beskryf word, te
vervul. Hiervolgens word onderwysers as fasiliteerders van leer, vertolkers en
ontwerpers van leerprogramme en leerstof, leiers, administrateurs en
bestuurders, vakkundiges, navorsers en lewenslange leerders, gemeenskapslede,
burgers en beraders, assessors en deskundiges van leerareas of leerfases beskou.
Die bevordering van waardes is nie slegs belangrik vir persoonlike ontwikkeling
nie, maar ook om te verseker dat 'n nasionale Suid-Afrikaanse identiteit gebou
word op waardes wat verskillend is van dié wat apartheidsonderwys onderlê het.
Die soort leerder wat in die vooruitsig gestel word, is een wat met hierdie
waardes besiel sal wees en wat in die belange van 'n samelewing gegrond op
agting vir demokrasie, gelykheid, menswaardigheid, lewe en sosiale geregtigheid
sal optree. Die kurrikulum stel in die vooruitsig 'n lewenslange leerder wat
vrymoedig en onafhanklik, geletterd, gesyferd, veelvaardig en deernisvol is, met
respek vir die omgewing en met die vermoë om as 'n kritiese en aktiewe burger
aan die samelewing deel te neem. Die leerareaverklaring vir elke amptelike taal
verskyn in drie afsonderlike dele: Huistaal, Eerste Addisionele Taal en Tweede
Addisionele Taal. In 'n veeltalige land soos Suid-Afrika is dit belangrik dat
leerders 'n hoë taalbevoegdheidsvlak in minstens twee tale bereik en dat hulle
in staat is om in ander tale te kommunikeer. Die Tale-leerarea volg die
Departement van Onderwys se taal-in-onderwys-beleid. Hierdie beleid gee aan
skoolbeheerrade die verantwoordelikheid om 'n taalbeleid vir skole te kies wat
gepas vir hul omstandighede is en wat by die beleid van toevoegende
veeltaligheid aansluit. Die Tale-leerareaverklaring verskaf 'n kurrikulum wat
ondersteunend is van watter besluit 'n skool ook al neem. Alle leerders leer hul
huistaal en minstens een addisionele amptelike taal. Leerders raak bevoeg in 'n
addisionele taal, terwyl hul huistaal gebruik en ontwikkel word. Alle leerders
leer 'n Afrika-taal vir minstens ses jaar teen die einde van die
Algemene-Onderwys-en-Opleidingsband. In sommige omstandighede kan dit as 'n
tweede addisionele taal geleer word. Die huistaal-assesseringstandaarde
veronderstel dat leerders wat skool begin, die taal kan verstaan en kan praat.
Dit ondersteun die ontwikkeling van hierdie bevoegdheid, veral ten opsigte van
verskillende soorte geletterdheid (lees-, skryf-, visuele en kritiese
geletterdheid). Dit verskaf 'n sterk kurrikulum om die taal van onderrig en leer
(TOL) te ondersteun. Die eerste addisionele taal veronderstel dat leerders nie
noodwendig enige kennis van die taal het wanneer hulle skool begin nie. Die
kurrikulum begin deur leerders se vermoë om die taal te verstaan en te praat, te
ontwikkel. Op hierdie fondament word geletterdheid gebou. Leerders is in staat
om die geletterdhede wat hulle in hul huistaal verwerf het, na die eerste
addisionele taal oor te dra. Die kurrikulum verskaf sterk ondersteuning aan
leerders wat hul eerste addisionele taal in die een of ander stadium tydens die
Algemene-Onderwys-en-Opleidingsband as onderrigtaal sal gebruik. Teen die einde
van graad 9 behoort hierdie leerders hul huis- en eerste addisionele taal
doeltreffend en vrymoedig vir verskeie doeleindes, asook vir leer, te gebruik.
Die tweede addisionele taal is bedoel vir leerders wat drie tale wil leer. Die
derde taal kan 'n amptelike of 'n vreemde taal wees. Die assesseringstandaarde
verseker dat leerders in staat is om die taal vir algemene kommunikatiewe
doeleindes te gebruik. Daar word veronderstel dat minder tyd aan die leer van
die tweede addisionele taal as aan die huistaal of eerste addisionele taal
toegeken sal word. Daar word aanbeveel dat leerders se huistaal so ver moontlik
vir die doel van leer en onderrig gebruik word. Dit is veral belangrik in die
Grondslagfase wanneer kinders leer lees en skryf. Die addisionele taal behoort
so vroeg moontlik as vak bekendgestel te word. Die huistaal behoort so lank
moontlik saam met die addisionele taal gebruik te word. Indien 'n leerder by 'n
skool inskryf waar die taal van onderrig en leer 'n addisionele taal vir die
leerder is, behoort onderwysers en die skool voorsiening te maak vir spesiale
ondersteuning en addisionele leer in die addisionele taal, totdat dit vir die
leerder moontlik is om doeltreffend in die onderrigtaal te leer. Taal is
sentraal in ons lewens. Ons kommunikeer en verstaan ons wêreld deur taal. Taal
vorm dus ons identiteit en ons kennis. Tale het 'n aantal belangrike doelwitte
wat in die Tale-leerareaverklaring weerspieël word. Persoonlik- ontwikkel en
handhaaf identiteit; handhaaf hegte verhoudings binne gesins-, familie- en
gemeenskapsverband; vir persoonlike ontwikkeling en genot. Kommunikasie-
kommunikeer gepas en doeltreffend in 'n verskeidenheid sosiale kontekste.
Opvoedkundig- ontwikkel instrumente vir dink en redeneer en verkry toegang tot
inligting. Esteties- gaan skeppend en met verbeelding om met mondelinge, visuele
en geskrewe tekste. Kultureel- toon begrip en waardering vir tale en kulture,
asook vir die erfeniswaarde wat dit oordra. Polities- wees handhawend en
bevraagteken ander; oorreed ander van 'n spesifieke standpunt; posisioneer self
en ander; handhaaf, ontwikkel en transformeer identiteit. Krities- verstaan die
verband tussen taal, mag en identiteit en bevraagteken die gebruike daarvan waar
nodig; verstaan die dinamiese aard van kultuur; weerstaan, waar nodig, oorreding
en posisionering. Hoe dra die Tale-leerarea tot die kurrikulum by? Dit ontwikkel
lees en skryf, wat die grondslag vir alle ander belangrike geletterdheidsvorme
vorm. Dit is die medium waardeur 'n groot deel van ander leer in die kurrikulum
plaasvind, soos in wiskunde en die sosiale wetenskappe. Dit moedig
interkulturele begrip, toegang tot ander perspektiewe en 'n kritiese begrip van
die konsep kultuur aan. Dit stimuleer verbeeldings- en skeppende aktiwiteite en
bevorder sodoende die doelwitte van kuns en kultuur. Dit voorsien 'n manier van
inligtingsoordrag en bevorder verskeie doelwitte van wetenskap-, tegnologie- en
omgewingsopvoeding. Dit ontwikkel die kritiese bevoegdhede nodig om
verantwoordelike burgers te word. Die eerste vier leeruitkomste dek vyf
verskillende taalvaardighede (luister, praat, lees, kyk en skryf). Leeruitkoms 5
hou verband met die gebruik van taal vir dink en redeneer, wat veral belangrik
vir die taal van leer en onderrig is. Hierdie leeruitkoms is nie in die
kurrikulum vir tweede addisionele tale ingesluit nie, aangesien dit die doel van
hierdie leeruitkoms is om leerders voor te berei om dit as die taal van leer en
onderrig te gebruik. Leeruitkoms 6 hou verband met die kern van taal- klanke,
woorde en grammatika- in tekste. Hierdie kennis word deur die taalvaardighede
wat in die ander leeruitkomste beskryf word, toegepas. Hierdie leeruitkomste is
geskryf om op spesifieke soorte kennis en vaardighede te fokus, asook om dit
duidelik en toeganklik te maak. Wanneer ons taal gebruik, integreer ons egter
kennis, vaardighede en waardes om ons uit te druk. Die integrasie van hierdie
taalaspekte deur die skep en interpretasie van tekste is dus 'n sentrale
beginsel van die Tale-leerareaverklaring. Die leerder is in staat om vir
inligting en genot te luister en gepas en krities binne 'n wye verskeidenheid
situasies te reageer. Die leerder is in staat om vrymoedig en doeltreffend in
gesproke taal binne 'n wye verskeidenheid situasies te kommunikeer. Die leerder
is in staat om vir inligting en genot te lees en te kyk en krities op die
estetiese, kulturele en emosionele waardes in tekste te reageer. Die leerder is
in staat om verskillende soorte feitelike en verbeeldingstekste vir 'n wye
verskeidenheid doeleindes te gebruik. Die leerder is in staat om taal vir dink
en redeneer te gebruik en inligting vir leer te verkry, verwerk en gebruik. Die
leerder ken en is in staat om die klanke, woordeskat en grammatika van die taal
te gebruik om tekste te skep en te interpreteer. Luister, praat, lees en kyk,
skryf, dink en redeneer, en kennis van klanke, woorde en grammatika behoort,
alhoewel dit as aparte leeruitkomste aangebied word, tydens onderrig en
assessering geïntegreer te word. Om in staat te wees om tekste te skep en te
interpreteer, benodig leerders kennis van taal, kennis van tekste, asook
taalvaardighede en -strategieë. Alle tekste dra waardes oor wat positief (bv.
demokraties) of negatief (bv. seksisties, rassisties) kan wees. Hierdie waardes
is nie altyd ooglopend nie. Leerders behoort bewus van en krities te wees oor
waardes in die tekste wat hulle lees, waarna hulle kyk en wat hulle self skep.
Taalleer kan ook deur temas geïntegreer word. Die gebruik van 'n tema laat die
leerder toe om woordeskat wat by die onderwerp aansluit, op te bou. Vind 'n
balans tussen onderwerpe en temas wat meisies en seuns en plattelandse en
stedelike leerders interesseer, en temas wat hierdie verdelings oorbrug en
leerders verenig. Kies onderwerpe wat relevant tot leerders se lewens is en
hulle tog verby dit wat hulle reeds weet, neem. Hulle kan byvoorbeeld van ander
lande en kulture leer. Kies temas en onderwerpe wat by die kritieke uitkomste en
die ontwikkelingsuitkomste aansluit. Leerders behoort byvoorbeeld 'n bewustheid
te ontwikkel van belangrike menseregte- en omgewingskwessies, soos armoede, MIV
/ VIGS, die reg op grond, en verbruikersdruk. Taal is 'n belangrike instrument
om begrip van menseregte en omgewingsgeregtigheid te ontwikkel. Deur die
assesseringstandaarde wil die Tale-leerareaverklaring hierdie instrument tot sy
volle potensiaal ontwikkel. Leerders behoort vrymoedige tweetaliges (of
veeltaliges) te word wat die kritiese instrumente het om hul wêreld en die
mondelinge en geskrewe tekste daaroor te lees. Hulle behoort in staat te wees om
hierdie tekste op maniere wat moontlikhede ten opsigte van sowel menseregte as
omgewingsgeregtigheid verbreed, te "herskryf". Die assesseringsraamwerk vir die
Hersiene Nasionale Kurrikulumverklaring Graad R-9 (Skole) is op die beginsels
van uitkomsgebaseerde onderwys gegrond. Assessering moet op die doeltreffendste
wyse moontlik 'n aanduiding van leerderprestasie verskaf en moet verseker dat
leerders kennis en vaardighede integreer en toepas. Assessering moet leerders
ook help om hul eie prestasie te evalueer, om doelwitte vir vordering te stel en
dit behoort verdere leer aan te moedig. Assesseringstandaarde beskryf die vlak
waarop leerders hul bereiking van die leeruitkoms(te) moet toon, asook die
manier (diepte en breedte) waarop hulle hul prestasie moet toon. Assessering in
die Hersiene Nasionale Kurrikulumverklaring Graad R-9 (Skole) is 'n deurlopende
en beplande proses van inligtingversameling oor leerderprestasie soos teen die
assesseringstandaarde van die leeruitkomste gemeet. Dit vereis duidelik
gedefinieerde kriteria en 'n verskeidenheid gepaste strategieë om onderwysers in
staat te stel om opbouende terugvoering aan leerders te gee en om aan ouers en
ander belangstellendes verslag te doen. Uitkomsgebaseerde onderwys is 'n manier
van onderrig en leer wat duidelik maak wat daar van leerders verwag word om te
behaal. Die beginsels waarvolgens dit werk, is dat die onderwyser voor onderrig
plaasvind, bepaal en noem wat leerders verwag word om te bereik. Dit is die
onderwyser se taak om te onderrig ten einde leerders te help om aan die
vereistes vir die assesseringstandaarde in die kurrikulum te voldoen; die
leerders se taak is om dit wat die assesseringstandaarde bepaal, te leer of te
doen. Assessering is noodsaaklik in uitkomsgebaseerde onderwys, want dit is
nodig om te assesseer wanneer 'n leerder dit wat in elke graad vereis word,
bereik het. Die hoofdoel met die assessering van leerders is om hulle
individueel te laat groei en ontwikkel, om leerders se vordering te monitor en
om hul leer te fasiliteer. Grondlynassessering word gewoonlik aan die begin van
'n graad of fase gebruik om vas te stel wat leerders reeds weet. Dit stel
onderwysers in staat om leerprogramme en leeraktiwiteite te beplan. Diagnostiese
assessering word gebruik om vas te stel wat die aard en oorsaak van spesifieke
leerders se leerstruikelblokke is. Dit word opgevolg deur gepaste strategieë vir
ondersteuning of tussentrede. Formatiewe assessering monitor en ondersteun die
leer- en onderrigproses en word gebruik om onderwysers en leerders oor 'n
leerder se vordering in te lig ten einde leer te verbeter. Opbouende
terugvoering word gegee om leerders in staat stel om te groei. Sommerende
assessering gee 'n geheelbeeld van 'n leerder se vordering op 'n gegewe tydstip,
soos aan die einde van 'n kwartaal of jaar of wanneer 'n leerder na 'n ander
skool gaan. Sistemiese assessering is 'n manier om die gepastheid van die
onderwysstelsel te evalueer. Een komponent hiervan is die assessering van
leerderprestasie ten opsigte van nasionale aanduiders. Sistemiese assessering
word aan die einde van elke fase van die Algemene-Onderwys-en-Opleidingsband
uitgevoer. 'n Verteenwoordigende steekproef skole en leerders word provinsiaal
of nasionaal vir sistemiese assessering gekies. Deurlopende assessering is die
belangrikste metode waarvolgens assessering in die Hersiene Nasionale
Kurrikulumverklaring plaasvind. Metodes van terugvoering sluit in: gepaste
vraagstelling, mondelinge of skriftelike kommentaar deur die onderwyser wat
fokus op dit wat deur 'n assesseringsaktiwiteit bereik moes word, en
aanmoediging van leerders. Bevoegdheid in spesifieke leeruitkomste kan op talle
verskillende maniere getoon word; dus moet 'n verskeidenheid assesseringsmetodes
en geleenthede waartydens leerders hul vermoë kan toon, gebruik en verskaf word.
Leerders het almal hul eie leerstyl en leer teen hul eie tempo. Alle leerders
hoef nie terselfdertyd en op dieselfde manier geassesseer te word nie.
Sommerende assessering moet van die begin van die jaar sorgvuldig beplan word
ten einde 'n verskeidenheid assessering-strategieë in te sluit- byvoorbeeld
oefeninge, take, projekte, skool- en klastoetse- wat aan leerders 'n
verskeidenheid geleenthede sal verskaf om te wys wat hulle geleer het. Die keuse
van watter assesseringstrategieë om te gebruik, is subjektief en uniek aan elke
onderwyser, graad en skool. Dit hang ook af van die onderwyser se professionele
oordeel. Die beskikbaarheid van ruimte en hulpmiddels beïnvloed hierdie besluit,
maar selfs wanneer eenderse hulpmiddels beskikbaar is, verskil die manier waarop
onderwysers keuses maak. Metodes wat vir assesseringsaktiwiteite gekies word,
moet gepas wees vir die assesseringstandaarde wat geassesseer word. Al die
betrokke leerders en onderwysers moet ook die doel van die assessering duidelik
verstaan. Bevoegdheid kan op verskeie maniere getoon word. 'n Verskeidenheid
metodes is dus nodig om aan leerders geleentheid te bied om hul vaardighede ten
volle te demonstreer. Algemene Assesseringstake word op provinsiale, distriks-
of groeperingsvlak gestel. Dit word deur onderwysers geassesseer en ekstern
gemodereer. Die skool en die onderwysers het die oorkoepelende
verantwoordelikheid vir die assessering van leerders. Daar word van onderwysers
verwag om 'n geldige, betroubare en geloofwaardige assesseringsproses te skep.
Provinsiale beleid behoort die betrokkenheid van leerders,
skoolassesseringspanne, distrikshulpdienste en ouers, soos gepas, te verseker.
Elke skool moet 'n assesseringsprogram gegrond op provinsiale en nasionale
riglyne ontwikkel. Skole moet 'n skoolassesseringsplan en 'n span hê om die
implementering van hierdie program te fasiliteer. Die span behoort
verteenwoordigers van elke fase en leerarea daarin te hê. Goeie verslag- of
rekordhouding is noodsaaklik in alle assessering, veral in deurlopende
assessering. 'n Verslagboek of -lêer moet deur elke onderwyser gehou word. Alle
rekords moet toeganklik wees, maklik wees om te interpreteer, veilig bewaar
word, vertroulik wees en nuttig in die onderrig- en rapporteringsproses wees.
Die skoolassesseringsprogram bepaal die besonderhede van hoe verslagboeke
ingevul moet word. Die assesseringskodes word gebruik om aan te dui hoe die
leerder in terme van die leeruitkomste presteer. Die kodes wat gebruik word,
moet duidelik en verstaanbaar vir leerders en ouers wees. Daar bestaan talle
maniere waarop terugvoering oor assessering aan leerders gegee kan word en deur
onderwysers opgeteken kan word. Sommige assesseringskodes is meer gepas vir
sekere doeleindes as ander. Skriftelike kommentaar kan byvoorbeeld besonderhede
verskaf, persoonlik wees en voorstelle vir verbetering verskaf. Dit is ook
nuttig vir rapportering oor leerderprestasie ten opsigte van
assesseringstandaarde. Dit neem egter lank om kommentaar te skryf en is nie baie
maklik om op te teken nie. Kodes soos "Uitstekend", "Baie goed", "Goed",
"Bevoeg" en "Onvoldoende" is veel vinniger om te skryf en maak dit moontlik om
prestasie met vorige werk te vergelyk en volgens assesseringstandaarde te
assesseer. Hierdie kodes verskaf egter nie die besonderhede wat skriftelike
kommentaar moontlik maak nie. Punte kan weer vinnig opgeteken word en opgetel,
vermenigvuldig en gedeel word. Dit is nuttig wanneer leerders se prestasie in
verhouding tot ander in die klas en tot ander grade of skole geassesseer word.
Punte verskaf egter min inligting oor leerders se prestasie in terme van die
assesseringstandaarde. Dit maak nie saak watter assesseringskodes gebruik word
nie, terugvoering is altyd doeltreffender wanneer dit met skriftelike kommentaar
gekombineer word. Wanneer leerders skriftelike terugvoering eerder as net 'n
punt ontvang, is daar 'n groter kans op verbetering in hul prestasie. Alhoewel
punte en persentasies baie nuttig vir verslaghouding is omdat dit maklik is om
op te teken, is dit dikwels nie nuttig vir terugvoering of rapportering nie.
Ander probleme wat deur punte geskep word, is dat dit saamgevoeg en gemanipuleer
kan word en dat dit veel in verband met 'n leerder se prestasie en vordering
verbloem. Indien leerders meer as een assesseringsaktiwiteit gedoen het, bestaan
die versoeking om die punte op te tel en die gemiddeld uit te werk. Wanneer dit
gedoen word, verloor punte hul nut om spesifieke inligting oor te dra. 'n
Gemiddelde of saamgevoegde punt verbloem die feit dat 'n leerder in een opsig
goed aan die verlangde vereiste voldoen het, maar nie in 'n ander nie. Punte gee
'n geheelindruk van prestasie, maar gee nie aan die leerder die redes vir die
assessering van die prestasie (of gebrek aan prestasie) nie. Dit gee ook nie
spesifieke riglyne vir verbetering nie. Punte beskryf verder ook nie
leerdervordering oor tyd heen voldoende nie. Dikwels word dit as goeie vordering
beskou wanneer 'n leerder dieselfde punt as vroeër behaal (mits dit 'n
bevredigende punt is). 'n Punt van 70 vir 'n graad 5-assesseringstandaard en 'n
punt van 70 vir 'n graad 6-assesseringstandaard verbloem hoe die leerder tydens
die jaar gevorder het. Sodanige vordering kan beter deur middel van 'n stelling,
kode of skriftelike kommentaar beskryf word. Aan die einde van elke jaar moet 'n
vorderingskedule voltooi word en deur die skoolhoof en 'n departementele
amptenaar onderteken word. Die vorderingskedule is 'n verslag / rekord met 'n
opsomming van inligting rakende die vordering van al die leerders in die graad
in die skool. 'n Leerderprofiel is 'n deurlopende verslag wat 'n volledige beeld
van 'n leerder se prestasie verskaf, insluitend die holistiese ontwikkeling van
waardes, houdings en sosiale ontwikkeling. Dit help die onderwyser in die
volgende graad of skool om die leerder beter te verstaan en dus gepas op haar of
hom te reageer. Elke leerder se leerderprofiel moet veilig bewaar word en moet
leerders deur hul skoolloopbaan vergesel. Die leerderprofiel vervang alle vorige
deurlopende verslagdokumente wat in skole gebruik is, soos verslagkaarte en
Olab-kaarte. Die sentrale doel van 'n leerderprofiel is om 'n leerder by te
staan deur toegang tot die verskeidenheid inligting daarin te verskaf.
Persoonlike inligting in 'n leerderprofiel behoort nooit vir onregverdige of
diskriminerende optrede teen 'n leerder gebruik te word nie. Leerderprofiele
moenie met portefeuljes verwar word nie. 'n Portefeulje is 'n assesseringsmetode
wat die leerder en onderwyser saam geleentheid bied om werk wat vir etlike
assesseringsaktiwiteite gedoen is, in ag te neem. Die werk word in 'n lêer of
houer geplaas. Die leerderprofiel, daarenteen, is 'n rekord wat inligting oor 'n
leerder bevat. Onderwysers moet aanspreeklik teenoor leerders, ouers, die
onderwysstelsel en die gemeenskap as 'n geheel wees wanneer hulle leerders
assesseer. Dit vind deur rapportering plaas. Benewens skriftelike rapporte kan
mondelinge of praktiese aanbiedings en uitstallings van leerders se werk ook
gebruik word. Rapportering aan ouers behoort op 'n gereelde grondslag plaas te
vind ten einde hul betrokkenheid en deelname aan te moedig. Onderwysers moet aan
die einde van elke kwartaal formele rapporte of verslagkaarte vir rapportering
gebruik. Dit sal gewoonlik nie moontlik wees om inligting oor prestasie in elke
leeruitkoms te gee nie. Rapporte behoort egter inligting oor prestasie in elke
leerarea of leerprogram (in die geval van die Grondslagfase) te verskaf. Gee 'n
beskrywing van die leerder se sterk punte en ontwikkelingsbehoeftes of areas wat
ondersteuning in elke leerarea of leerprogram benodig. Gebruik die nasionale
koderingstelsel om prestasie teen die assesseringstandaarde en in die
leeruitkomste wat tot dusver gedek is, te evalueer- dit is nie nodig om 'n kode
vir elke leeruitkoms te gee nie. In die rapport aan die einde van die jaar moet
die leerder se algehele prestasie in die leerareas getoon word. Lewer kommentaar
op elke leerarea of leerprogram, spesifiek in die geval van leerders wat die
vereistes oortref het of ondersteuning benodig. Kommentaar op spesifieke sterk
punte of areas wat ondersteuning benodig, behoort met die assessering-standaarde
geskakel te word. Hierdie kommentaar sal ouers, leerders en ander opvoeders in
staat stel om te begryp watter ondersteuning die leerder benodig. 'n
Veeartsenyinvoerpermit is nodig om diere of diereprodukte in Suid-Afrika in te
voer. Daar bestaan invoerprotokolle vir diere en diereprodukte. Kry die jongste
gesondheidsvereistes by die Direktoraat Dieregesondheid aangesien die vereistes
gereeld verander. Vul die aansoekvorm in. Kontak die Direktoraat Dieregesondheid
as jy nie seker is watter vorm om in te vul nie. Belangrik: Gebruik die
invoerder se naam en van as verwysing. Let wel: Die invoerder moet sowel die
binnelandse as die buitelandse bankkoste betaal die departement sal nie 'n
permit uitreik voor die volle bedrag ontvang is nie. Jy kan 'n tjek wat aan die
Direkteur-generaal: Landbou uitgemaak is aan die aansoekvorm vasgeheg en dit na
die adres by kontakbesonderhede toe pos. Jy kan ook betaal by een van die
kantore van die Departement van Landbou wat onder kontakbesonderhede gelys is.
As jy namens iemand anders aansoek doen, moet jy seker maak dat jy die
inbetaling onder daardie persoon of maatskappy se naam doen. Geen aansoek sal
geprosesseer word sonder bewys van betaling nie. Bewys van betaling moet na
0123298292 gefaks word. Merk dit asseblief Vir aandag: Ina Labuschagne. Meld
asseblief op die aansoekvorm of die permit afgehaal sal word en of dit aan jou
gepos moet word. Die kwarantynstasie in Durban is tans nie in bedryf nie, maar
jy kan inligting verkry deur die kantoor te skakel by Tel: 0313686011 of 'n
Faks: 0313377469 te stuur. Die kwarantynbeampte sal die bespreking van
akkommodasie by die kwarantynstasie reël en die toepaslike deel van die
aansoekvorm invul. Dit sal dan teruggefaks word na die permitkantoor, wat die
betrokke invoerpermit sal uitreik. 'n Vrywaringsverklaring (vir ingevoerde diere
of voëls wat onder kwarantyn is) moet ingevul en aan die aansoekvorm geheg word.
Hierdie vrywaringsverklaringvorm is ook by die permitkantoor te kry. By ontvangs
van die ingevulde aansoekvorm sal 'n veterinêre invoerpermit en 'n
veeartsenygesondheidsertifikaat uitgereik en regstreeks aan jou gepos word. Die
veeartsenygesondheidsertifikaat moet binne 10 dae voor vertrek in Engels ingevul
word deur 'n veearts wat deur die veeartsenybestuur van die land van uitvoer
daartoe gemagtig is. As jy enige inligting oor die presiese vereistes vir 'n
spesifieke dier of diereproduk nodig het, kan jy voorbeelde van die
veeartsenyinvoerpermit en die veeartseny gesondheidsertifikaat by die
permitkantoor kry. Wanneer nat of droë huide en velle en trofeë ingevoer word,
moet die aansoekvorm bevestig word deur die staatsveearts in die gebied waar die
goedgekeurde fasiliteit geleë is. Die betrokke staatsveearts moet die
aansoekvorm met 'n handtekening bekragtig en dan stempel, voordat dit aan die
permitkantoor teruggefaks word. Die permitkantoor sal eers by ontvangs van
hierdie vorm 'n invoerpermit uitreik. Wannneer lewende plaasdiere soos beeste,
skape, bokke en perde (nie katte of honde nie) ingevoer word, moet jy 'n
diereverbeteringspermit kry voor 'n veeartsenyinvoerpermit uitgereik kan word.
Albei hierdie oorspronklike permitte moet by die plek van binnekoms aan die
veeartsenybeampte voorgelê word, saam met die oorspronklike
veeartsenygesondheidsertifikaat wat deur die land van uitvoer uitgereik is.
Entstowwe vir dieregebruik mag slegs na Suid-Afrika ingevoer en versprei of
verkoop word as hulle ingevolge die Wet op Misstowwe, Veevoedsel, Landboumiddels
en Veemiddels, 1947 (Wet 36 van 1947) geregistreer is. Om 'n entstof in te voer
wat vir diere gebruik word, moet jy 'n invoerpermit van die Direktoraat
Dieregesondheid bekom. Hierdie permit is vir 'n beperkte tydperk en vir slegs
een besending geldig. As jy 'n ongeregistreerde entstof vir proewe na
Suid-Afrika wil invoer, moet jy twee permitte hê. Een permit is van die
Registrateur van Wet 36 van 1947, en die ander van die Direktoraat
Dieregesondheid. Die aansoek om die permit van die Registrateur van Wet 36 van
1947 moet vergesel word van die volledige voorgestelde proefprotokol. Die
Direktoraat Dieregesondheid reik eers 'n permit uit wanneer hulle 'n afskrif
ontvang van die permit wat deur die Registrateur van Wet 36 van 1947 uitgereik
is. 'n Entstof wat vir proewe ingevoer word, mag nie verkoop word nie. In 'n
noodsituasie waar 'n siekte uitbreek en geen geregistreerde entstof in die land
beskikbaar is nie, kan dit nodig wees om 'n ongeregistreerde entstof te gebruik.
Dan moet jy, as 'n voornemende invoerder, by die Medisynebeheerraad aansoek doen
om 'n Artikel 21-vrystelling ingevolge die Wet op Medisyne en Verwante Stowwe,
1997 (Wet 101 van 1965, soos gewysig deur Wet 90 van 1997). Jy moet ook van die
Direktoraat Dieregesondheid 'n invoerpermit kry om die entstof in die land in te
bring. Hulle reik slegs hierdie permit uit sodra jy toestemming by die
Medisynebeheerraad verkry het en bewys van daardie toestemming aan hulle
voorgelê het. In hierdie geval mag die ongeregistreerde entstof vir 'n beperkte
tydperk verkoop word totdat registrasie verkry is. As die entstof nie
geregistreer is nie en in 'n proef gebruik gaan word, moet jy 'n dekbrief op die
briefhoofpapier van jou maatskappy aan die Registrateur van Wet 36 van 1947
stuur om 'n invoerpermit aan te vra. 'n Gedetailleerde proefprotokol (volgens
die VICH GCP-vereistes) met inligting oor verwagte begindatum(s) spesiale aandag
aan die uiteinde van voedsel wat van voedselproduserende diere bekom word
(byvoorbeeld "daar sal daarmee weggedoen word") en aanspreeklikheid oor
medisyne. 'n Veeartseny-invoerpermit is nodig om suiwelprodukte na Suid-Afrika
in te voer of hulle deur die land te vervoer. Invoerpermitte is vir 'n beperkte
tyd en slegs vir een besending geldig. Doen minstens ses weke, maar hoogstens
agt weke voor jou beoogde handeling aansoek om 'n permit. Vul die aansoekvorm
in. As die produkte in transito deur Suid-Afrika vervoer word, moet jy 'n
afskrif van die veeartseny-invoerpermit van die land van eindbestemming saam met
die aansoek om 'n Suid-Afrikaanse veeartseny-transitopermit indien. Let wel: Die
invoerder is vir sowel binnelandse as buitelandse bankkoste aanspreeklik die
Departement sal nie 'n permit uitreik voor die volle bedrag betaal is nie. Jy
kan 'n tjek wat aan die Direkteur-Generaal: Landbou uitgemaak is aan die
aansoekvorm vasheg en dit na die adres pos wat hieronder verskyn. Jy kan ook by
die kantoor van die Departement van Landbou betaal (kyk" Plek en
kontakbesonderhede "hieronder). As jy namens iemand anders aansoek doen, moet jy
sorg die betaling onder daardie persoon se naam of maatskappynaam geskied. Geen
aansoek sal sonder bewys van betaling verwerk word nie. Bewys van deposito kan
na 0123298292 gefaks word. Merk dit vir aandag: Ina Labuschagne. Meld op die
aansoekvorm of jy die permit sal kom haal en of dit aan jou gepos moet word. Bel
die permitkantoor om uit te vind of die permit gereed is voordat jy dit gaan
haal. By ontvangs van die ingevulde aansoekvorm sal ons 'n
veeartseny-invoerpermit en 'n eksemplaar van 'n veeartsenykundige
gesondheidsertifikaat uitreik en dit regstreeks aan jou stuur. Hierdie
veeartsenykundige gesondheidsertifikaat moet in Engels ingevul word deur 'n
veearts wat deur die veeartsenybestuur van die land van uitvoer daartoe gemagtig
is. Die uitreikingsdatum moet nie ouer wees as hoogstens tien dae voor die
produkte vervoer gaan word nie, en dit moet op amptelike briefhoofpapier gedruk
wees. As jy inligting oor die presiese vereistes vir 'n spesifieke produk wil
hê, kan jy voorbeeldkopieë van die veeartseny-invoerpermit en die
veeartsenykundige gesondheidsertifikaat by die permitkantoor kry. Jy kan meer
inligting oor invoervereistes by die permitkantoor of op die Departement van
Landbou se webwerf kry. As 'n geakkrediteerde lidlaboratorium
(akkreditasienommer ZADL01) van die Internasionale Saadtoetsvereniging (ISTA) is
die Amptelike Saadtoetsstasie van die Departement van Landbou gemagtig om
Internasionale Saadtoetssertifikate uit te reik. Hierdie sertifikate word vir
uitvoerdoeleindes uitgereik. Drie soorte sertifikate kan uitgereik word, naamlik
Saadtoetssertifikate (Oranje en Groen) en 'n Saadmonstersertifikaat (Blou). Die
Oranje Sertifikaat word uitgereik wanneer die monster amptelik van die lot
getrek word en die toetse gedoen word onder gesag van die geakkrediteerde
laboratorium wat die monster getrek het. Die Groen Sertifikaat word uitgereik
wanneer die monster amptelik van die lot getrek word onder gesag van 'n
geakkrediteerde laboratorium, maar die toetse deur 'n ander geakkrediteerde
laboratorium in 'n ander land uitgevoer word. Die Blou Sertifikaat word
uitgereik wanneer die neem van die monster nie 'n geakkrediteerde laboratorium
se verantwoordelikheid is nie, en die geakkrediteerde laboratorium slegs vir die
toets van die monster verantwoordelik is. Oranje en Groen sertifikate het
betrekking op die saadlot waaruit monsters geneem is, terwyl die Blou
sertifikaat slegs betrekking het op die monster wat ontvang is om getoets te
word. Laai die elektroniese aansoekvorm vir die Oranje Internasionale
Sertifikaat af en vul die vorm in. Aangesien 'n geakkrediteerde laboratorium in
'n ander land 'n Groen Sertifikaat sal uitreik, moet u die OSTS daarvoor kontak
(kyk kontakbesonderhede). Vra dat amptelike saadlotnommers toegeken word. Faks
die aansoeke aan die OSTS (kyk kontakbesonderhede). Saadlotnommers sal toegeken
word en die aansoek sal aan jou teruggefaks word. Dit sal ook gefaks word aan
die gemagtigde ouditbeampte (monsternemer) by die streekskantoor wat die
monsterneming sal doen. Berei die saadlotte vir monsterneming voor. Dit sluit in
dat die lot gemerk moet word met die lotnommers wat toegeken is. Elke houer moet
gemerk wees (duidelik leesbaar) of voorsien wees van 'n etiket met die lotnommer
wat toegeken is daarop. Wanneer die saadlot gereed is vir monsterneming, kontak
die ouditbeampte om monsters te kom neem. Die monsters word by die OSTS
ingehandig, die gehalte word getoets en die toepaslike sertifikaat word
uitgereik. Betaal die saadtoetstarief. By ontvangs van die monsters word 'n
kwitansie uitgereik. Staatsgrond (grond onder beheer van die Departement van
Grondsake of die Departement van Openbare Werke of 'n provinsiale regering of 'n
munisipaliteit) en grond in privaat besit kan onwettig beset word. Die staat het
'n konstitusionele verpligting om te sorg- waar nodig en met die beskikbare
bronne- dat dat daar voldoen word aan alle burgers se fundamentele reg op grond
en / of behuising. In spesiale gevalle, waar besetting op groot skaal plaasvind,
het die staat egter eweneens die plig om grondeienaars te help om hulle grond te
beskerm. In gevalle waar onwettige besetters van die grond af verwyder moet word
en dit nie hulle fundamentele regte benadeel nie, moet die regeringsinstansie
wat vir die staatsgrond verantwoordelik is, of die privaat eienaar, onverwyld by
die hof aansoek doen om uitsetting in terme van die Wet op die Voorkoming van
Onwettige Uitsetting en Onregmatige Besetting van Grond, 1998. Hierdie wet word
tans deur die Departement van Behuising geadministreer. Individue (insluitende
onwettige besetters) wat geen toegang tot landbougrond het nie kan by die
Departement van Grondsake aansoek doen om bystand om geskikte landbougrond te
bekom. Individue wat nie behuising het nie kan by die plaaslike munisipaliteit
of, indien nodig, by die plaaslike of nasionale Departement van Behuising
aansoek doen om bystand. As privaat grond onwettig beset word sonder dat daar
spesiale omstandighede bestaan, moet die grondeienaar die hof onmiddellik vra om
'n uitsettingsbevel ingevolge die Wet op die Voorkoming van Onwettige Uitsetting
en Onregmatige Besetting van Grond, 1998 uit te reik. As privaat grond onwettig
beset word sonder dat daar spesiale omstandighede bestaan, kan die grondeienaar
die Departement van Grondsake om hulp vra as die besetters die grond beset omdat
hulle landbougrond nodig het. As privaat grond onwettig beset word en daar wel
spesiale omstandighede bestaan, kan die grondeienaar die plaaslike
munisipaliteit van daardie gebied of, indien nodig, die provinsiale of nasionale
Departement van Behuising om hulp vra as die besetters die grond beset omdat
hulle behuising nodig het. Die attestering of waarmerking van dokumente is 'n
proses waarin handtekeninge geverifieer word, en beteken dat amptelike dokumente
onderteken en van 'n seël voorsien word, en dat een van twee sertifikate daarby
aangeheg word: óf 'n apostilsertifikaat (indien lande party is tot die Haagse
Konvensie van 5 Oktober 1961 is), óf 'n egtheidsertifikaat (indien lande nie
ondertekenaars van die Haagse Konvensie is nie). Suid-Afrikaanse
verteenwoordigers in die buiteland kan amptelike dokumente slegs attesteer
indien die dokumente eerste deur die betrokke buitelandse outoriteit of die
Departement van Buitelandse Sake se attesteringsafdeling geattesteer is.
Suid-Afrikaanse verteenwoordigers kan nie apostilsertifikate uitreik nie; net
egtheidsertifikate. Stel in die eerste plek vas watter dokument jy wil laat
attesteer. Die dokument is hoogstens een jaar oud. Jy moet aan die
attesteringsafdeling sê in watter land die dokument gebruik gaan word sodat
vasgestel kan word of 'n apostil- of 'n egtheidsertifikaat uitgereik moet word.
Persoonlik- Dokumente wat persoonlik ingehandig is, kan slegs met 'n
ontvangsbewys afgehaal word. 'n Ontvangserkenning word aan jou gegee wanneer jy
jou dokumente inhandig. Per koerier- Daar sal 'n afhalingstrokie aan die koerier
gegee word, en hierdie strokie moet getoon word wanneer die dokumente afgehaal
word. Jy moet die koerier ook betaal om jou dokumente weer aan jou terug te
besorg. Per geregistreerde pos of spoedpos- Sluit 'n selfgeadresseerde,
voorafbetaalde (want geen kontant word aanvaar nie) A4-koevert in sodat die
attesteringsafdeling die dokumente aan jou kan terugstuur. 'n Dekbrief, met
inligting oor die getal dokumente wat geattesteer moet word, die land waarvoor
die attestering nodig is, en al jou kontakbesonderhede, moet die dokumente
vergesel. Via die Suid-Afrikaanse verteenwoordiger in die buiteland
(hoëkommissariaat, ambassade of konsulaat). 'n Notaris moet die dokumente
waarmerk. Onverkorte of volledige geboorte-, huwelik- en / of doodsertifikate en
briewe wat 'n individu se burgerskapstatus bevestig, mits hulle onderteken en
gestempel is deur die werknemer van Buitelandse Sake wat daartoe gemagtig is.
Aannemingsdokumente wat deur die Registrateur van Aannemings by die Departement
van Justisie onderteken en gestempel is. Uitvoerdokumente wat deur 'n kamer van
koophandel onderteken en gestempel is. Sertifikate van opvoedkundige
kwalifikasies wat deur die daartoe gemagtigde werknemer by die Departement van
Onderwys onderteken en gestempel is. Polisieklaringsbewyse wat deur die
Suid-Afrikaanse Polisiediens se Sentrum vir Kriminele Rekords onderteken en
gestempel is ('n polisieklaringsbewys bly net drie maande lank geldig). Brief
van geen beletsel (huwelikstatusbrief) wat deur die daartoe gemagtigde werknemer
by Buitelandse Sake onderteken en gestempel is. Registrasie van 'n maatskappy
wat deur die Registrateur van Beslote Korporasies onderteken en gestempel is.
Mediese sertifikate wat deur die daartoe gemagtigde beamptes by die Raad vir
Gesondheidsberoepe onderteken en gestempel is. Dokumente wat op die vervoer van
lewende hawe, met inbegrip van troeteldiere, betrekking het, moet deur 'n
daartoe gemagtigde staatsveearts onderteken en gestempel wees. Plaaslike
visvaartuie verwys na 'n vaartuig (boot of skip) wat onder 'n Suid-Afrikaanse
vlagstaat geregistreer is en waarvoor 'n veiligheidsertifikaat van die
Suid-Afrikaanse Maritiemeveiligheidsowerheid South African Maritime Safety
Authority (SAMSA) en 'n vaartuiglisensie van die Departement van Omgewingsake en
Toerisme (Department of Environmental Affairs and Tourism (DEA&T) uitgereik is.
'n Plaaslike visvaartuig is gewoonlik toegerus om vir vis- of verwante
aktiwiteite gebruik te word. Die vaartuig sluit alle gerei, toerusting,
bergplek, vrag en brandstof aan boord in. 'n Plaaslike visvaartuig kan enige
vaartuig insluit wat een of meer vaartuie op see bystaan in die uitvoering van
enige aktiwiteit wat met visvang te doen het. Geen persoon mag 'n visvaartuig of
enige ander vaartuig gebruik om enige reg tot toegang uit te oefen nie tensy 'n
lisensie daarvoor uitgereik is, met 'n ooreenstemmende permit indien die
vaartuigeienaar 'n visvangsregtehouer is. Waar die vaartuigeienaar nie 'n
visvangsregtehouer is nie, moet daar 'n kontrak bestaan om genoemde vaartuig te
mag gebruik. Die visvaartuig se seewaardigheid moet (deur SAMSA) getoets word en
SAMSA moet 'n veiligheidsertifikaat uitreik. Kry 'n aansoekvorm by die
Departement van Omgewingsake en Toerisme. Jy moet 'n visvangsregtehouer wees (jy
het reeds aansoek gedoen en visvangsregte is reeds toegestaan). Indien die
eienaar van die vaartuig nie 'n visvangsregtehouer is nie, moet 'n kontrak wat
aandui dat die vaartuigeienaar die genoemde vaartuig mag gebruik, saam met jou
aansoek om 'n vaartuiglisensie voorgelê of ingesluit word. Dui die tydsduur en
aansoek om die visvangsektor waarin die vaartuig ontplooi gaan word, aan. Vul
die vorm in hoofletters en drukskrif in en verskaf 'n geskrewe motivering waar
nodig. Die doel van hierdie diens is om lede van die publiek in staat te stel om
'n klagte by die Onafhanklike Klagtedirektoraat (OKD) in te dien. As jy 'n
klagte by 'n nasionale OKD-kantoor indien, sal die saak vir ondersoek verwys
word na die betrokke provinsiale kantoor (afhangende van die gebied waarin die
voorval plaasgevind het). Klas II-klagte: 'n Klagte van nie-nakoming deur die
SAPD ten opsigte van die Wet op Gesinsgeweld, 1998 (Wet 116 van 1998), met ander
woorde indien 'n lid van die SAPD of MPD versuim het om gehoor te gee aan die
bepalings van die Wet op Gesinsgeweld. Klas III-klagte: 'n Klagte wat beweer dat
'n polisiebeampte of polisiebeamptes 'n oortreding begaan het wat gelei het tot
liggaamlike beserings wat so ernstig was dat dit hospitaalbehandeling vereis
het. Hierdie wandaad of oortreding moes gebeur het terwyl 'n persoon in
polisieaanhouding was. Klas IV-klagte: 'n Klagte wat beweer dat 'n lid van die
SAPD of MPD 'n ander oortreding as bogenoemde begaan het, of 'n wandaad gepleeg
het wat nie die dood van of ernstige liggaamlike leed aan iemand tot gevolg
gehad het nie. Klas V-klagte: 'n Klag wat buite die omvang van die mandaat of
beleid van die OKD val. Klagtes oor voorvalle wat plaasgevind het voor die
totstandkoming van die OKD, met ander woorde alle voorvalle wat voor April 1997
plaasgevind het. Dit sluit ook voorvalle in wat meer as 'n jaar voordat dit by
die OKD aangemeld is, plaasgevind het, tensy daar buitengewone omstandighede is.
Klagtes teen die personeel van Korrektiewe Dienste, hofbeamptes en lede van die
Suid-Afrikaanse Nasionale Verdedigingsmag. Jy kan 'n klagte persoonlik, per
telefoon, per brief of per e-pos by jou naaste OKD-kantoor indien. Persoonlike
klagtes of dié per telefoon moet tydens besigheidsure (tussen 08:00 en 16:00)
ingedien word. Vul 'n klagteverslagvorm (vorm 1) in en faks dit na jou naaste
OKD-kantoor. Die OKD kan jou vra om bykomende inligting te verstrek voor hulle
'n klagte kan ondersoek. Indien jy persoonlik na die OKD-kantoor kom, moet jy
die gevallewerker of -ontleder raadpleeg. As 'n individu 'n belasbare inkomste
verdien wat nie onderworpe is aan aftrekkings vir standaard inkomstebelasting op
werknemers (SIBW) of die lopende betaalstelsel (LBS), (bv. rente, huur of
besigheidsinkomste) nie, moet hy of sy voorlopige belasting op hierdie inkomste
betaal. Voorlopige belastingbetalings geskied op 'n sesmaandelikse basis.
Voorlopige belasting is bedoel om belastingbetalers te help om hulle
belastingverpligtinge op 'n deurlopende basis na te kom in plaas daarvan om een
maal per jaar 'n groot bedrag te moet betaal wanneer hulle aangeslaan word. Die
voorlopige belasting wat betaal is, sal verreken word teen die finale
inkomstebelasting (normale belasting) wat die individu in die betrokke
belastingjaar moet betaal. 'n Persoon wat vir die betaling van voorlopige
belasting aanspreeklik word, moet binne 30 dae nadat hy of sy aanspreeklik
geword het skriftelik om registrasie by die plaaslike takkantoor van die
Suid-Afrikaanse Inkomstediens (SAID) aansoek doen. Versuim om dit te doen, sal
lei tot rente en boetes op laat betalings en bykomende belasting vir die laat
indiening van opgawes. Die betaaldatum vir voorlopige belasting vir die eerste
periode is binne ses maande na die begin van die belastingjaar. Die eerste
voorlopige belastingbetaling moet gelykstaande wees aan die helfte van die
belasting waarvoor die belastingbetaler vir die volle belastingjaar aanspreeklik
is. Maak betalings op die voorgeskrewe IRP 6-aanslag se betalingsadvies, op of
vóór voorgeskrewe die betaaldatums. Die SAID sal die nodige vorms aan
geregistreerde voorlopige belastingbetalers stuur. As jy by enige tak van Absa,
FNB of Nedbank oor die toonbank betaal, hoef jy nie meer 'n bankrekeningnommer
en bankkode te verstrek wanneer jy betalings maak nie. Dieselfde geld ook vir
alle kliënte van Absa, FNB, Nedbank en Standard Bank wat die internetbankdiens
gebruik. Betalings wat nie sowel die betalingsverwysingsnommer as die
begunstigde se ID-nommer (soos hierbo genoem is) bevat nie, sal nie aanvaar word
nie. Indien die laaste dag vir betaling op 'n openbare vakansiedag of oor die
naweek val, moet betaling op die laaste werksdag voor die openbare vakansiedag
of naweek geskied. Meer inligting is op die SAID-webwerf, www.sars.gov.za, te
kry. IRP 6-opgawes vir die eerste periode moet ingehandig word al toon jou
berekeninge dat jy geen voorlopige belasting hoef te betaal nie. As die eerste
voorlopige belastingbetaling gebaseer is op 'n beraamde belasbare inkomste wat
minder as die basiese bedrag is, moet 'n versoek en motivering aangeheg word. Op
die IRP 6-opgawe vir die eerste periode is daar nou ruimte waar jy so 'n versoek
moet motiveer. Indien die SAID nie tevrede is nie, kan hulle 'n hersiene
beraming aanvra. Om boetes en rente te vermy, moet jy sorg dat jou IRP 6-opgawe
die betrokke SAID-takkantoor ruim vóór die betaaldatum bereik. Dit sal verseker
dat jou versoek betyds ontvang en verwerk word. Die betalingsadviesgedeelte van
die IRP 6 is nou op 'n aparte bladsy. Jou opgawe kan dus afsonderlik van jou
betaling ingedien word. Raadpleeg die IRP 12-riglyne as jy hulp met die invul
van jou IRP 6-opgawe nodig het. As 'n individu 'n belasbare inkomste (soos
rente, huur of inkomste uit 'n onderneming) verdien wat nie aan SIBW- of
LBS-aftrekking onderhewig is nie, moet hy of sy voorlopige belasting op daardie
inkomste betaal. Voorlopige belastingbetalings word elke ses maande gemaak. Die
doel met voorlopige belasting is om belastingbetalers te help om hulle
belastingverpligtinge op 'n deurlopende grondslag na te kom eerder as om een
keer per jaar 'n groot bedrag te moet betaal by ontvangs van hulle aanslag. Die
voorlopige belasting wat betaal is, sal verreken word teen die finale
inkomstebelasting (gewone belasting) wat die persoon vir daardie betrokke
belastingjaar (jaar van aanslag) moet betaal. Wanneer jy vir die betaling van
voorlopige belasting aanspreeklik raak, moet jy binne 60 dae nadat jy
aanspreeklik geraak het 'n geskrewe aansoek om registrasie by jou plaaslike
takkantoor van die Suid-Afrikaanse Inkomstediens (SAID) indien. As jy versuim om
dit te doen, sal rente en boetes vir laat betalings, asook bybelasting vir die
laat indiening van opgawes, gehef word. Die betaaldatum vir die tweede
voorlopige belastingperiode is nie later nie as op die laaste dag van die
belastingjaar of op die goedgekeurde einddatum van die finansiële jaar. As
Februarie as finansiële einddatum swaarkry sal veroorsaak en jy toestemming van
die SAID verkry het om jou finansiële state op 'n ander datum voor te lê, kan jy
ook toestemming vra om opgawes vir voorlopige belasting in te dien op dié datum
wat as einddatum van die finansiële jaar goedgekeur is. Alle ander inkomste bly
egter steeds deel van die belastingjaar wat op 28 / 29 Februarie eindig. Maak
betalings op die voorgeskrewe IRP6-opgawe se betalingsadvies. Doen dit op of
voor die voorgeskrewe betaaldatums. Betalings aan die SAID kan op enigeen van
die volgende maniere gemaak word. Voorlopige belasting kan van Maandag tot
Vrydag (behalwe op openbare vakansiedae) tussen 08h00 en 15h30 by enige
SAID-kantoor betaal word. Indien betaling deur die pos, of via die bank of OTM
geskied, moet jy voorsiening maak vir die tyd wat posaflewering of verwerking in
beslag sal neem. Indien betaling elektronies geskied, moet jy voorsiening maak
vir jou bank se afsluittye en 'n verrekeningstyd van tussen twee en vyf dae. As
jy by enige tak van Absa, FNB of Nedbank oor die toonbank betaal, hoef jy nie
meer 'n bankrekeningnommer en bankkode te verstrek wanneer jy betalings maak
nie. Dieselfde geld ook vir alle kliënte van Absa, FNB, Nedbank en Standard Bank
wat die internetbankdiens gebruik. Hierdie besonderhede verskyn op die IRP
6-opgawe se betalingsadvies. Betalings wat nie sowel die
betalingsverwysingsnommer as die begunstigde se ID-nommer (soos hierbo genoem
is) bevat nie, sal nie aanvaar word nie. Indien die laaste dag vir betaling op
'n openbare vakansiedag of oor die naweek val, moet betaling op die laaste
werksdag voor die openbare vakansiedag of naweek geskied. IRP 6-opgawes vir die
tweede periode moet ingehandig word al toon jou berekeninge dat jy geen
voorlopige belasting hoef te betaal nie. As die tweede voorlopige
belastingbetaling gebaseer is op 'n beraamde belasbare inkomste wat minder as
die basiese bedrag is, moet 'n versoek en motivering aangeheg word. Op die IRP
6-opgawe vir die eerste periode is daar nou ruimte waar jy so 'n versoek moet
motiveer. Indien die SAID nie tevrede is nie, kan hulle 'n hersiene beraming
aanvra. Om boetes en rente te vermy, moet jy sorg dat jou IRP 6-opgawe die
betrokke SAID-takkantoor ruim vóór die betaaldatum bereik. Dit sal verseker dat
jou versoek betyds ontvang en verwerk word. Die betalingsadviesgedeelte van die
IRP 6 is nou op 'n aparte bladsy. Jou opgawe kan dus afsonderlik van jou
betaling ingedien word. Raadpleeg die IRP 12-riglyne as jy hulp met die invul
van jou IRP 6-opgawe nodig het. 'n Polisiereservis is 'n lid van die gemeenskap
wat deeltyds (vir ten minste 16 uur per maand) vrywilliglik en sonder betaling
polisiëringsfunksies of -aktiwiteite vir die Suid-Afrikaanse Polisiediens (SAPD)
verrig. Indien die reservis by funksionele sektorpolisiëringsoperasies betrokke
is, word bykomende opleiding vereis. 'n Reservis wat in een kategorie aangestel
is, mag na enige ander kategorie oorgeplaas word as hy of sy aan al die
vereistes vir daardie spesifieke kategorie voldoen, en reeds die nodige
opleiding vir daardie kategorie deurloop het of bereid is om dit te deurloop.
Wat is gesinsgeweld? Indien jy of iemand wat jy ken hierdie soort mishandeling
beleef, kan jy om 'n beskermingsbevel aansoek doen. Wie kan om 'n
beskermingsbevel aansoek doen? Enigiemand met 'n belang by die lewe en welstand
van die klaer. Vir meer inligting besoek die Departement van Justisie en
Grondwetlike Ontwikkeling. Doen op enige tydstip gedurende of buite hofure, op
openbare vakansiedae of oor naweke aansoek om beskermingsbevel by die
Landdroshof naaste aan jou woon- en werkplek. Doen eerstens aansoek om 'n
Tussentydse Beskermingsbevel deur Vorm 6: Tussentydse Beskermingsbevel by jou
naaste Landdroshof of Hoërhof in te vul. Vul Vorm 2: Aansoek om 'n
Beskermingsbevel in by jou naaste Landdroshof of Hoërhof. Die naam van die
polisiestasie waar die klaer waarskynlik enige verbreking van so 'n
beskermingsbevel sal aanmeld. Volgens die hof nie in staat is om die nodige
toestemming te verskaf nie. Sertifiseer die vorm by die klerk van die hof en
dien dit in. By ontvangs van die vorm sal die klerk jou aansoek na die landdros
stuur. Die landdros sal 'n datum bepaal waarop jy moet verskyn sodat jou aansoek
oorweeg kan word. Die landdros sal ook 'n kennisgewing voorberei om die
mishandelaar van die beskermingsbevel in kennis te stel asook die datum waarop
hy of sy in die hof moet verskyn. Na die hofverskyning kan die landdros die
beskermingsbevel uitreik. Hoekom moet jy registreer? Wat is die vereistes vir
registrasie? 'n Handelsmerk is 'n handelsnaam, 'n slagspreuk of 'n logo. Dit
identifiseer die dienste of produkte van een persoon en maak hulle onderskeibaar
van die dienste of goedere van 'n ander. 'n Handelsnaam is dus 'n woord of 'n
kombinasie van woorde (byvoorbeeld Kentucky Fried Chicken). 'n Slagspreuk is 'n
kort frase of 'n sin, en 'n logo is 'n onderskeibare prent of simbool. Dit
verskaf 'n eiesoortige, onderskeibare identiteit in die mark en kan op produkte
én dienste van toepassing wees. Sodra 'n handelsmerk (handelsnaam, slagspreuk of
logo) geregistreer is, mag niemand anders hierdie handelsmerk of 'n soortgelyke
een gebruik nie. Indien dit wel gebeur, kan dit tot regsoptrede aanleiding gee.
Daar was al opsienbarende hofsake hieroor in Suid-Afrika, soos toe die
Amerikaanse kitskosgroep MacDonalds (USA) 'n Suid-Afrikaanse kitskosonderneming
gedagvaar het omdat hy 'n "M" soortgelyk aan MacDonalds s'n gebruik het. Tree
met die kantoor vir die registrasie van maatskappye en intellektuele eiendom in
verbinding. Kry vorm TM1 en vul dit in drievoud in. Twee afskrifte is vir
kantoorgebruik, en die derde een moet jy bewaar as jou bewys dat jy aansoek
gedoen het. Betaal die registrasiefooi vooruit of wanneer jy jou aansoek indien.
Om te bepaal in watter klasgroep jou goedere of dienste ingedeel word, raadpleeg
Nice Classification- 8th edition of besoek ons kantoor in Pretoria. Vul die
klasgroep in veld 51 van vorm TM1 in. Sleutel in veld 57 van vorm TM1 'n
volledige lys in van al die goedere of dienste waarvoor jy die handelsmerk wil
gebruik. Maak doodseker dat jy nie goedere of dienste wat in verskillende klasse
val in een enkele aansoek om 'n handelsmerk ingesluit nie. As jy dit doen, sal
jy jou aansoek eers moet wysig om slegs die produkte of dienste in te sluit wat
in daardie klas val. Vir die goedere of dienste wat in 'n ander klas val, sal jy
dan opnuut 'n afsonderlike aansoek moet indien. Vul in veld 74 ("Adres vir
diens") op vorm TM1 die adres in waarby jy alle mededelings van die
Handelsmerkkantoor wil ontvang. Indien hierdie adres verander, moet jy die
Departement dadelik laat weet deur die veld "Wysiging van adres vir diens" op
vorm TM2 in te vul. Sodra jou aansoek aan al die formele vereistes voldoen, sal
'n aansoekdatum en -nommer aan jou toegewys word. Alle verdere korrespondensie
met die kantoor moet daardie nommer bevat. Ofskoon dit 18 maande neem om 'n
handelsmerk te registreer, mag jy jou aansoeknommer gebruik sodra jy hom
ontvang. Indien jou handelsmerk onvoorwaardelik aanvaar word, moet jy dit
adverteer in die Patentejoernaal, wat maandeliks deur die Staatsdrukker uitgegee
word. Daarna word die publiek drie maande kans gegee om beswaar aan te teken.
Indien 'n beswaar ontvang word, sal die Registrateur van Handelsmerke 'n
beregtigingsverhoor reël waarby die aansoeker en die beswaarmaker(s) teenwoordig
moet wees. Indien daar geen besware is nie, word 'n
handelsmerkregistrasiesertifikaat uitgereik. Skakel die Departement van Handel
en Nywerheid se Kliëntesorgsentrum by 0861843384. Betaal by die bank in, en
vermeld jou klantkode. 'n Insolvent is 'n skuldenaar wie se boedel (alles wat 'n
persoon besit insluitende geld) is onder sekwestrasie (word geadministreer
totdat alle skuld betaal is). Indien jy binne gemeenskap van goedere getroud is
en jou huweliksmaat raak insolvent, word jy volgens die Insolvensiewet, 1936,
ook insolvent. Indien 'n insolvent nie langer as insolvent beskou wil word nie
binne tien jaar nadat hy of sy insolvent verklaar is, kan daar om rehabilitasie
aansoek gedoen word. Wie kan om rehabilitasie aansoek doen? Hoe gou nadat iemand
gesekwestreer is kan die insolvent om rehabilitasie aansoek doen? Die aansoek
moet ingedien word voordat die tien jaar verstryk. 'n Bestorwe boedel ontstaan
sodra iemand te sterwe kom en eiendom en / of 'n dokument nalaat wat 'n
testament is of bedoel was om 'n testament te wees. Die boedel moet dan
geadministreer en verdeel word in ooreenstemming met die oorledene se boedel, of
indien daar geen testament nagelaat is nie, in ooreenstemming met die
voorwaardes van die wet. Die Administration of Estates Act, 1965, beskryf die
stappe wat gevolg moet word om 'n bestorwe boedel te administreer. Die boedel
van 'n gestorwene moet binne 14 dae van die sterfte by die Meester se kantoor
aangemeld word. Enigiemand in beheer of in besit van enige eiendom wat aan die
boedel behoort, of enigiemand in besit van 'n dokument deur die oorledene wat
veronderstel is om 'n testament te wees, kan die sterfte aanmeld. Waarom moet 'n
sterfte by die Meester aangemeld word? Waar moet 'n bestorwe boedel aangemeld
word? Hoewel alle landdroskantore dienspunte vir die Meester is en bestorwe
boedels dus daar aangemeld kan word, beskik hulle oor beperkte jurisdiksie en
sal dus alle boedels met testamente asook boedels groter as R50 000 na die
provinsiale kantore van die Meester oordra. Indien jy dus so 'n boedel wil
aanmeld is dit wenslik om dit regstreeks by die Meester se kantoor te doen.
Indien die waarde van die boedel minder as R50 000 is meld die boedel by die
landdroskantoor aan. Indien die boedel R50 000 oorskry meld dit direk by die
Meester se kantoor aan. 'n Verklaring wat bevestig dat die boedel nog nie by 'n
ander Meesterskantoor of by 'n ander dienspunt van die Meester aangemeld is nie.
Indien die waarde van die boedel minder as R125 000 is mag die Meester besluit
om nie eksekuteursbriewe uit te reik nie maar om liefs magtigingsbriewe uit te
reik ingevolge Artikel 18 (3) van die Administration of Estates Act, 1965. Vorm
J192: Beëdigde verklaring: besonderhede van naasbestaandes- moet ingevul word
indien die oorledene nie 'n geldige testament nagelaat het nie. Hierdie
verklaring deur die naasbestaandes van 'n gestorwe swart persoon wat nie 'n
geldige testament nagelaat het nie, moet verklaar dat die boedel nie by 'n ander
Meester of dienspunt aangemeld is nie (indien van toepassing). Indien die waarde
van die boedel meer as R125 000 beloop moet eksekuteursbriewe uitgereik word en
die volledige proses, soos dit voorgeskryf word in die Administration of Estates
Act, 1965, moet gevolg word. Die dienspunte (landdroskantore) het slegs
jurisdiksie indien die oorledene nie 'n geldige testament nagelaat het nie en
die bruto waarde van die boedel nie R50 000 oorskry nie. 'n Magtigingsbrief
beteken die genomineerde verteenwoordiger hoef nie die boedel te bedryf volgens
die volledige prosedure wat voorgeskryf word in die Administration of Estates
Act, 1965. Sodra 'n persoon belasbare inkomste verdien wat nie aan SIBW- of
LBS-aftrekkings (soos inkomste uit rente, verhuring of besigheid) onderworpe is
nie moet hy of sy voorlopige belasting op hierdie inkomste betaal. Voorlopige
belasting word sesmaandeliks betaal. Voorlopige belasting is bedoel om
belastingbetalers te help om hulle belastingverpligtings op 'n deurlopende basis
na te kom in plaas van om een maal per jaar 'n groot bedrag te moet betaal
wanneer hulle aangeslaan word. Die voorlopige belasting wat betaal is, sal
verreken word teen die finale inkomstebelasting (normale belasting) wat
individue in die betrokke belastingjaar moet betaal. Wanneer jy vir die betaling
van voorlopige belasting aanspreeklik raak, moet jy binne 30 dae daarvan
skriftelik om registrasie by die plaaslike takkantoor van die Suid-Afrikaanse
Inkomstediens (SAID) aansoek doen. Versuim om dit te doen, sal lei tot rente en
boetes op laat betalings en bykomende belasting op opgawes wat laat ingedien is.
Die derde voorlopige betaling word ook 'bykomende' voorlopige betaling of
'opvulbetaling' genoem. So 'n betaling moet nie later as die effektiewe datum
betaal word nie. Die derde betaling is 'n vrywillige betaling, wat enige
voorlopige belastingbetaler mag maak. Belastingbetalers (behalwe maatskappye)
met 'n belasbare inkomste van meer as R50 000 of maatskappye met 'n belasbare
inkomste van R20 000 of meer kan 'n derde vrywillige betaling maak om te voorkom
dat hulle rente op enige onderbetaalde belastingaanslag moet betaal. Die doel
van hierdie betaling is om belastingbetalers in staat te stel om die verskil in
te betaal tussen werknemersbelasting plus voorlopige belasting wat reeds vir
daardie jaar betaal is, en die totale belastingverpligting vir die betrokke
belastingjaar. Elke voorlopige belastingbetaler moet self bepaal wanneer 'n
aanvullende derde betaling nodig is. Kry die SAID se nuwe betalingsadvies of
laai dit van hierdie webwerf af, vul dit in en dien dit saam met jou betaling
in. Omdat die betalingsadvies generies van aard is en nie besonderhede oor 'n
spesifieke belastingbetaler bevat nie, is dit uiters belangrik dat jy die
korrekte rekeningbesonderhede op jou opgawe verstrek. Indien die korrekte
besonderhede nie ingevul word nie, kan die betaling nie aan die regte
belastingbetaler gekrediteer word nie. Voorlopige belasting kan van Maandag tot
Vrydag (behalwe op openbare vakansiedae) tussen 08h00 en 15h30 by enige
SAID-kantoor betaal word. Indien betaling deur die pos, of via die bank of OTM
geskied, moet jy voorsiening maak vir die tyd wat posaflewering of verwerking in
beslag sal neem. Indien betaling elektronies geskied, moet jy voorsiening maak
vir jou bank se afsluittye en 'n verrekeningstyd van tussen twee en vyf dae. As
'n werknemer se bruto besoldiging of die jaarlikse ekwivalent daarvan minstens
R2 000 bedra en nie die belastingdrumpel oorskry nie. Vir 'n enkelbedragbetaling
(wat nie op 'n IRP5-sertifikaat aangedui word nie) waarvan geen belasting
afgetrek is nie. Enige betaling wat aan 'n persoon gemaak is vir dienste wat
gelewer is of gelewer moet word en waarvoor geen belasting afgetrek is nie.
Gelde wat betaal is vir dienste wat persone, soos mediese praktisyns,
prokureurs, advokate, boekhouers en ouditeure, in die gewone gang van hulle
professionele praktyk gelewer het. Enige besoldiging (bv. byvoordele) wat op die
IRP5-sertifikaat aangedui word. Besoldiging, of die jaarlikse ekwivalent
daarvan, wat nie R2 000 vir die belastingjaar oorskry nie. Alle plaasprodukte,
hout, lewende hawe, erts, minerale of edelstene wat jy bekom het deur dit te
koop of te ruil (aankope van gelisensieerde handelaars moet NIE ingesluit word
nie). Alle plaasprodukte, hout, lewende hawe, erts, minerale of edelstene wat jy
as agent namens die produsent verkoop het. Alle produkte, erts of minerale wat
jy as versendingsagent namens die produsent verskeep het aan verkoopsagente
buite Suid-Afrika. Bonusse wat uitbetaal is aan lede van koöperatiewe
maatskappye en verenigings. Watter dienste bied konsulêre beamptes aan
Suid-Afrikaners wat in die buiteland aangehou word? Dit stel Suid-Afrikaners wat
ingevolge buitelandse jurisdiksie gearresteer is, aangehou word of in
gevangenskap verkeer in staat om te verstaan wat hulle regte is en watter
dienste die Suid-Afrikaanse regering hulle bied. Na gelang van spesifieke
omstandighede sal kontak persoonlik, skriftelik, telefonies, of deur gepaste
tussengangers bewerkstellig word. Die frekwensie van die gevangenisbesoeke hang
van die huidige beleid, die ligging, kultuur en wette van die staat wat die
arres opgelê het, asook van die heersende veiligheidsituasie in die land en die
gevangenis af. Daar sal geen kontak bewerkstellig, en geen inligting aan
enigiemand oorgedra word sonder 'n geskrewe ooreenkoms deur die Suid-Afrikaanse
burger wat in aanhouding of in die tronk verkeer nie. Die heersende magtiging
bepaal dat fondse wat vanuit Suid-Afrika oorgedra word vir toiletware, kos en
persoonlike items (nie regskoste nie) nie R2 000 (tweeduisend rand) per maand
mag oorskry nie. Die bedrag sal nie na die volgende maand oorgedra word nie.
Tree met die Afdeling Konsulêre Dienste in verbinding as jy hulp nodig het. Die
Departement van Buitelandse Sake en die Suid-Afrikaanse verteenwoordigers in die
buiteland doen hulle uiterste bes om te sorg dat geld, briewe, studiemateriaal
en medikasie sonder onredelike vertraging aangestuur word. Die operasionele
prioriteite van die ambassade, hoëkommissariaat of konsulaat kry egter voorkeur.
Plaaslike omstandighede in die land speel ook 'n rol. Die Suid-Afrikaanse Raad
vir Natuurwetenskaplike Professies verleen erkenning aan die feit dat sekere
individue nie die geleentheid gehad het om die peil van tersiêre onderrig wat
die Raad vir professionele registrasie vereis, te kon bereik nie. Dit is egter
moontlik dat sodanige individue oor baie jare heen 'n enorme bydrae tot die
wetenskaplike gemeenskap kon gelewer het, en hierdie bydrae nog vir baie jare
lank sal bly lewer. Die Raad het besluit om aan sodanige individue die
geleentheid te bied om, onderhewig aan sekere voorwaardes, vir registrasie as
Professionele Natuurwetenskaplikes aansoek te mag doen. Enige persoon sonder 'n
kwalifikasie wat deur die Raad erken word, kan aansoek doen. Let wel: Indien jy
jou professie tydens die voorafgaande tienjaarperiode verlaat het, sal jy nie
toegelaat word om ingevolge hierdie bedeling te registreer nie. Die aansoeke sal
deur die toepaslike Professionele Adviesraad beoordeel word, deur SACNASP se
Registrasiekomitee goedgekeur word, en deur die volle Raad gemagtig word. Vul 'n
formele aansoekvorm vir registrasie in. Minstens drie volledige verslae (in
elektroniese formaat) wat jy saamgestel het of waartoe jy 'n wesenlike bydrae
gelewer het. Indien jy die verslae nie kan indien nie omdat hulle vertroulik is,
moet die bydrae verifieerbaar wees. 'n Beëdigde verklaring wat bevestig dat dit
jou eie werk is en jou rol in die ingelewerde verslae duidelik uiteensit.
Beëdigde verklarings deur twee referente wat jou vermoëns en kundigheid op jou
toepassingsterrein kan bevestig. Ten tye van haar dood het ons geweet dat Mama
Adelaide Tambo kort vantevore uit die hospitaal ontslaan is. Maar omdat ons ook
geweet het dat sy die volharding van gees en die wilskrag het om die stryd saam
met die lewendes voort te sit, was dit ons voorneme om haar en ander lede van
haar gesin as ons gaste by hierdie deurlugtige geleentheid te verwelkom. Dit was
ons helaas nie beskore nie. Môre sal ons die laaste eer aan haar betoon wanneer
ons haar oorskot ter aarde bestel. Sy sal dus slegs in die gees by ons wees
wanneer ons in Oktober vanjaar die 90ste herdenking van die geboorte van Oliver
Reginald Tambo- haar eggenoot, die vader van haar kinders, haar metgesel, haar
kameraad, en 'n vooraanstaande seun uit die geledere van ons mense- vier. Ons
betuig weereens ons meegevoel aan die Tambo-gesin. Ek is egter besonder bly om
vandag die agbare Albertina Luthuli in ons midde te verwelkom; dogter van ons
eerste Nobel-vredespryswenner, Inkosi Albert Luthuli, wie se tragiese dood, 40
jaar gelede, ons vanjaar herdenk wanneer ons die tragiese dag in herinnering
roep waarop aangekondig is dat hy in die suikervelde van KwaDukuza deur 'n
voortsnellende trein vermorsel is. Sy dood was net so skokkend en geheimsinnig
as wat sy lewe 'n leidster was wat vooruitgewys het na die vryheid wat ons
vandag geniet. Ek voel ontsaglik trots dat demokratiese Suid-Afrika verstandig
en fyngevoelig genoeg was om erkenning te gee aan wat Albert Luthuli en Oliver
Tambo vir ons volk beteken deur twee van ons nasionale ordes na hulle te
vernoem: die Orde van Luthuli, en die Orde van die Metgeselle van OR Tambo. Ek
dra ook kennis van die diepe trots wat ervaar is deur almal wat tot die geledere
van die hoogaangeskrewe nasionale ordes toegelaat is. Dit is ook vir my 'n
genoeë om die aktiviste van die vroue-optog van 1956 en die Soweto-opstand van
1976 in die Parlement te verwelkom waar hulle in die Presidentslosie sit, asook
die hooggeagte patriotte uit al ons provinsies, wat deur ons provinsiale
speakers genooi is om hulle aan te sluit by die groep belangrike gaste wat
vandag hier saam met ons vergader is. Die Regering van die mense van
Suid-Afrika, namens wie ek vandag hier praat, soos ek ook in voorafgaande jare
bevoorreg was om te doen, is in 2004, na afloop van die algemene verkiesing van
daardie jaar, tot stand gebring. Verlede maand, tydens sy jaarlikse lekgotla of
bosberaad in Januarie, het die nasionale Kabinet, wat aan die spits staan van
die regeringstelsel wat ons die voorreg het om te bestuur, besin oor die feit
dat daardie ontmoeting die halfpadmerk verteenwoordig het in die bestaan van die
Regering wat tydens ons mees onlangse verkiesing, in 2004, in die lewe geroep
is. In die lig daarvan is dit vanselfsprekend dat ons onsself sou afvra watter
vordering ons gemaak het in ons pogings om die doelwitte te bereik waartoe ons
toegewy is, soos ons die nasie in alle eerlikheid verseker het, en wat daartoe
gelei het dat ons mense op oorweldigende wyse aan ons die gesag verleen het om
ons land van 2004 tot met die volgende verkiesing in 2009 te regeer! Met u
vergunning wil ek graag verder teruggaan, en in die herinnering roep wat ons, as
verteenwoordigers van ons mense, in 2004 gesê het in die teenwoordigheid van ons
vriende van die res van die wêreld, wat byeengekom by die regeringsetel by die
Uniegebou in Pretoria, op Vryheidsdag, die 10de herdenking van ons bevryding, en
in deelname aan die inhuldiging van die President van die Republiek, wat deur
ons Parlement verkies is ooreenkomstig die wil wat ons mense op demokratiese
wyse tydens die 2004-verkiesing uitgespreek het. Dit was 'n plek waarin om wit
gebore te word, gelykstaande was aan om 'n permanente las van vrees en
verskuilde woede te dra... Dit het betrekking op alles, van die verbetering van
die gesondheid van ons mense, tot die verlaging van die vlak van misdaad, die
verhoging van die vlak van geletterdheid en gesyferdheid, en die oopgooi van die
deure van leer en van kultuur vir almal... Ons belowe plegtig teenoor al die
helde en heldinne wat offers gebring het ter wille van ons vryheid, asook
teenoor... ons vriende uit die res van die wêreld, dat ons nooit die vertroue
sal verraai wat julle in ons gestel het toe julle gehelp het om ons die kans te
gee om Suid-Afrika in 'n demokratiese, vreedsame, nie-rassige, nie-seksistiese
en vooruitstrewende land te verander nie, toegewy aan die edel visie van
menslike solidariteit. Vyftig jaar gelede, toe hulle besig was om voor te berei
vir die sameroeping van die Volkskongres, wat die Vryheidsmanifes aanvaar het,
het die patriotte van destyds gesê:" Laat ons saam praat, ons almal saam-
Afrikaan en Europeaan, Indiër en Gekleurde... al die mense van Suid-Afrika...
Laat ons saam oor vryheid praat. Ons moet vandag ons belofte herbevestig om saam
te praat oor vryheid, om in vennootskap op te tree om vir almal daardie geluk te
skep wat gepaardgaan met vryheid, om saam te werk om 'n Suid-Afrika te skep wat
gedefinieer word deur 'n gemeenskaplike droom, om saam, deur optrede, te sê: ons
het genoeg gehad van alles wat veroorsaak het dat ons land dit wat lelik en
weersinwekkend in die menslike samelewing is, bevat en verteenwoordig het! Dit
verskaf my plesier om verslag te doen dat die Regering steeds hard bly werk om
te sorg dat die doelstellings van die nasie bereik word. Teen 'n gemiddeld van
meer as 4,5% was die groeikoers van ons ekonomie oor die afgelope
twee-en-'n-half jaar die hoogste sedert ons in 1994 'n demokrasie tot stand
gebring het. Belegging in die ekonomie deur sowel die openbare as die
privaatsektor het met ongeveer 11% toegeneem, en die algehele besteding aan
openbare-sektor infrastruktuur teen 'n jaarlikse gemiddeld van 15,8%. Vandag is
vaste belegging as persentasie van die bruto binnelandse produk- teen sowat
18,4%- op sy hoogste vlak sedert 1991. Die getal werkende mense het oor die
afgelope drie jaar met ongeveer 'n halfmiljoen per jaar toegeneem. Daar was
bestendige vooruitgang in swart mense se vordering binne die ekonomie. Hulle
eienaarskap van die markkapitalisasie van die JSE het toegeneem van net meer as
3% in 2004 tot byna 5%; en die verhouding van swart mense in die topbestuur het
van 24% van die totaal tot 27% toegeneem. Ten spyte hiervan moet ons steeds
besorgd bly oor die feit dat hierdie getal steeds bitter laag is. Die
vooruitgang van die ekonomie het groot uitdagings vir ons almal meegebring. Die
massiewe en volgehoue toename in verbruikersaanvraag weerspieël 'n gesonde groei
in vlakke van voorspoed oor die breë spektrum van die bevolking; en die groot
infrastruktuurprojekte wat ons nou aanpak, verg massiewe lewering van voorraad
en masjinerie. Maar ons internasionale handelsbalans toon dat ons nie daarin
geslaag het om die kapasiteit te skep om die verbruikers- en kapitale goedere
wat ons land nodig het, te lewer nie. Terwyl huishoudelike skuld breedweg teen
dieselfde koers toegeneem het as die groei in inkomste, beteken die feit dat
Suid-Afrikaners minder spaar dat ons op die spaargeld van ander nasies moet
staatmaak. Die voortgesette onbestendigheid van ons geldeenheid het ook geen
goed vir ons uitvoerindustrie voorspel nie. Die ekonomie het oor die afgelope
drie jaar ongeveer anderhalf miljoen werksgeleenthede geskep. Dit is bemoedigend
dat 300 000 van die werksgeleenthede wat net in die jaar van Maart 2005 tot
Maart 2006 geskep is, in die formele sektor, buite die landbousektor, val- dit
verteenwoordig 'n groeikoers van sowat 4%. 'n Klein deeltjie hiervan is die
permanente werksgeleenthede wat deur die Uitgebreide Program vir Openbare werke
(EPWP) geskep is. Maar daar bestaan geen twyfel dat hierdie program in 'n
beduidend hoër rat oorgeskakel kan en moet word nie. Daar is ook geen twyfel nie
dat ons meer selfwerksaamheid kan skep deur middel van klein en
mikro-ondernemings. En gegewe dat 'n groot meerderheid van die werklose
jongmense is, kan ons baie beter doen deur ingrypings soos die Nasionale
Jeugdiens en die ontwikkeling van jong entrepreneurs. Dit is vir ons iets om op
trots te wees dat ons, ooreenkomstig ons belofte om 'n sorgsame gemeenskap te
skep, sedert 2004 dienslewering en ander aspekte van die maatskaplike bestel
verbeter het. Waar daar in 2004 omtrent agt miljoen begunstigdes van
maatskaplike toelaes was, het 11 miljoen arm Suid-Afrikaners vandag toegang tot
hierdie toelaes. Dit is bemoedigend dat die toename in die koers waarteen
hierdie toelaes opgeneem word oor die afgelope tyd binne beheerbare perke geval
het namate die programme volwassenheid bereik. Dit sal volhoubaarheid verseker,
én die aanwending van meer regeringshulpbronne om ekonomiese dienste te verskaf
om meer werk- en sakegeleenthede te skep. In die behuisingsprogram is byna 300
000 nuwe subsidies oor die afgelope twee jaar toegestaan. Aangesien ons egter
probeer het om die gehalte te verhoog en planne te ontwikkel vir diegene wat
buite die huidige openbare- en privaatsektorplanne val, was die leweringstempo
baie stadiger as wat ons verwag het. Deur ons optrede moet ons hierdie situasie
verander. Soos die agbare lede weet, het ons oor die afgelope paar jaar verskeie
programme ter verbetering van passasiersvervoer ontwikkel en in werking begin
stel. Dit sluit die taxi-herkapitaliseringsprogram en provinsiale inisiatiewe
soos die Moloto-spoorkorridor in Mpumalanga, waaraan haalbaarheidswerk reeds
begin het, die Klipfontein-korridor in Kaapstad en die Gautrein-projek met sy
skakels met die res van die openbare vervoerstelsel in. Hierdie en baie ander
inisiatiewe is deel van 'n omvattende passasiersvervoerstrategie wat pad en
spoor kombineer. Ons sal aan die dringende implementering van hierdie planne
aandag gee om sodoende die lewensgehalte van veral werkende mense te verhoog.
Toegang tot elektrisiteit, water en sanitasie het verbeter. Teen 2005 het
Suid-Afrika reeds die Millenniumontwikkelingsdoelwit met betrekking tot basiese
watervoorsiening bereik deurdat toegang tot water van 59% in 1994 tot 83% in
2006 toegeneem het. Volgens die Verenigde Nasies se Ontwikkelingsplan (UNDP) is
Suid-Afrika een van die min lande wat minder aan sy militêre begroting as aan
water en sanitasie bestee het. Waterhervorming wat op hierdie reg gebaseer is,
het die land in staat gestel om toegang uit te brei en die erflating van
rasseongelykheid, wat 'n apartheidsnalatenskap was, deels deur regsgebaseerde
geregtigheid te oorkom". Ons moet hierdie groot prestasie inderdaad vier. Maar
dit is 'n feit dat agt miljoen mense nog steeds sonder drinkbare water is. Nog
baie meer is sonder elektrisiteit en sanitasie. Ons is trots daarop dat ons
binne een jaar die agterstand in die totale afskaffing van die emmerstelsel in
gevestigde nedersettings met byna die helfte verminder het. Ons is op koers om
hierdie ontmenslikende stelsel in hierdie gebiede teen die einde van die jaar
heeltemal tot 'n einde te bring. Ons sal voortgaan om hierdie uitdagings die
hoof te bied sodat ons dit wat lelik en weersinwekkend in ons land is kan uitwis
sodat ons saam oor vryheid, en die geluk wat daarmee gepaardgaan kan praat. 'n
Ondersoek na onderwys en vaardigheidsontwikkeling toon dat 'n groot verbetering
teen 2004 ingetree het, ofskoon teen 'n stadige pas. Dit is van toepassing op
geletterdheidsvlakke, bruto inskrywing aan skole, en die koers van deelname aan
tersiêre onderrig. Die fluktuerende matriekslaagsyfer dui wel aan dat baie meer
gedoen moet word om die stelsel te stabiliseer en bestendige verbetering te
verseker. Terselfdertyd is die getal matriekleerlinge wat Wiskunde op hoër graad
slaag net effens hoër as in 1995. Daar is ook nog steeds swakhede in die
implementering van die programme vir basiese volwasse onderrig (ABET). Ofskoon
daar in die onlangse verlede meer sake ingevolge die grondhervormingsprogram
afgehandel is, moet ons steeds 'n ernstige poging aanwend om die oorblywende
sake, waarvan talle meer ingewikkeld is, af te handel. Aan die ander kant is
weinig vordering met die herverdeling van grond gemaak. Ons sal die inhiberende
faktore deeglik in oënskou neem sodat ons hierdie program as 'n saak van
dringendheid kan bespoedig. Al hierdie ekonomiese en maatskaplike programme vorm
deel van ons strategie om die armoede waaronder baie van ons mense ly, te
verminder en uit te wis. Die werk wat in die loop van verlede jaar gedoen is
deurdat vroue via die Suid-Afrikaanse Vroue in Dialoog met verskeie
regeringsdepartemente saamgewerk het, en wat 'n besoek ingesluit het aan lande
soos Tunisië en Chile, waar groot vordering met die bekamping van armoede gemaak
is, wys sekere tekortkominge in hierdie verband in ons stelsel uit. Bogenoemde
sal sorg dat mense wat maatskaplike bystand ontvang op sistematiese wyse met
munisipale dienste en werksgeleenthede gekoppel word, en sal ons voortdurend
gerig hou op ons taak om soveel moontlik van ons mense van hulle afhanklikheid
van maatskaplike toelaes te speen en hulle tot die arbeidsmark te laat toetree.
Intussen sal ons voortgaan om nuwe inisiatiewe te soek wat die maatskaplike loon
progressief sal verbeter. Die verskerping van gesamentlike pogings deur alle
Suid-Afrikaners om maatskaplike binding te bewerkstellig, moet 'n kritieke been
van hierdie maatskaplike ingrypings uitmaak. In hierdie jaar, wat die 60ste
herdenking verteenwoordig van die verdrag van dokters onder leiers van die
Afrika- en Indiërgemeenskap (AB Xuma, GM Naicker en Yusuf Dadoo), die 30ste
herdenking van die moord op Steve Biko en die 20ste herdenking van
Afrikaner-intellektuele se besoek aan Dakar om met die ANC te praat, moet die
kwessie van ons diversiteit aan identiteit en die oorkoepelende sin dat ons
almal tot Suid-Afrika behoort beter na die hele samelewing uitgedra word op 'n
manier wat ons eenheid as 'n nasie versterk. Meer nog: op die 30ste herdenking
van die verbod op die publikasie van die koerante The World en The Weekend World
is dit ons plig om die volgende vraag te stel: Het almal van ons ons
verantwoordelikheid vir die skep van sosiale binding, die bevordering van 'n
gemeenskaplike gevoel dat ons tot Suid-Afrika behoort, en die versterking van
die gom wat ons nasie bymekaarhou ten volle aanvaar en ons eie gemaak? Met ander
woorde: die maatreëls wat nodig is om maatskaplike binding te bewerkstellig, kan
nie slegs deur die Regering geneem word nie. As Suid-Afrikaners moet ons saam
praat oor vryheid van gebrek en van morele verval, en saamwerk om die geluk te
vind wat daarmee saamhang. Ek is seker dat ons almal sal saamstem dat
samewerking om die geluk te skep wat met vryheid gepaardgaan in dieselfde mate
van toepassing is op die uitdaging om misdaad te bekamp. Dit moet gebaseer wees
op die nasionale begeerte na vrede, dit moet hierdie begeerte versterk, en dit
moet die endemiese geweld wat gemeenskappe in die gesig staar, beveg... met
spesiale aandag aan die onderskeie vorme van geweld waaraan vroue onderwerp
word... Dit is ongetwyfeld onmoontlik om dit wat lelik en weersinwekkend is, uit
te wis en die geluk wat met vryheid gepaardgaan op te eis solank gemeenskappe in
vrees lewe: terwyl hulle ingekerker is tussen hoë mure en doringdraad, in hulle
huise, op straat en op die pad in voortdurende angs verkeer, en nie in staat is
om ons openbare ruimtes te geniet nie. Dit is vanselfsprekend dat ons die stryd
teen misdaad moet voortsit en verskerp. Ofskoon die Suid-Afrikaanse Polisiediens
reeds die teiken-indiensnemingsgetal van 152 000 polisiebeamptes bereik en die
opleidingsprogramme verbeter het, erken ons dat die uitwerking hiervan nog nie
groot genoeg is om aan almal 'n sterker gevoel van veiligheid en sekuriteit te
verleen nie. Ofskoon ons die voorkoms van die meeste vorme van kontakmisdaad
verlaag het, is die jaarlikse koers van afname in misdaadkategorieë soos
diefstal, aanranding en moord nog steeds laer as die 7 tot 10% wat ons ons ten
doel gestel het. En die misbruik van vroue en kinders word teen 'n onaanvaarbaar
hoë koers voortgesit. Die toename in die voorkoms van spesifieke soorte misdaad
tydens die veiligheidswagte se staking moes by almal van ons die besef
tuisgebring het dat die veiligheidsindustrie nie maar net as 'n privaat
aangeleentheid van die privaatsektor beskou en hanteer kan word nie. Dit is baie
duidelik dat die reguleringstelsel wat ons in plek het, onvoldoende is. Dit is
van toepassing op kwessies soos loonvlakke, die afdwing van riglyne op
geldafleweringsvoertuie, en dergelike meer. Ons sal hierdie kwessie in die loop
van die jaar in oënskou neem sodat ons, afgesien van 'n verbetering in die werk
van die polisie, ook saam met die privaat veiligheidsindustrie 'n omgewing kan
skep waarin daar werklik aan die publiek se verwagtinge omtrent veiligheid,
waaraan hulpbronne van reusagtige omvang bestee word, voldoen kan word. Ons sal
ook voortgaan om 'n groter poging aan te wend om ons howe beter te laat
funksioneer en om die tempo waarteen agterstande in die verhoor van sake
weggewerk word, te versnel. En ons sal sorg dat besluite om Korrektiewe Dienste
se infrastruktuur uit te brei, die bestuur van grensbeheer te verbeter, en
immigrasie- en dokumentasiedienste te verbeter, in werking gestel word. Baie van
die gebreke in die verbetering van dienste aan die bevolking het hulle oorsprong
ten dele in onvoldoende kapasiteit en stelsels waarmee die inwerkingstelling
gemoniteer kan word. As gevolg hiervan sal die kwessie van die organisasie en
kapasiteit van die staat in die tydperk tot 2009 vir ons 'n saak van groot erns
bly. Wat onder andere 'n kritieke area vir strategiese ingryping blyk te gewees
het, is die inhoud van die opleiding wat staatsamptenare in verskeie instellings
ontvang en die rol van die Suid-Afrikaanse Bestuursontwikkelingsinstituut
(Samdi), wat in werklikheid die grootste diensverskaffer behoort te wees, ook
ten opsigte van die massa-inlywing van staatsamptenare. Departemente se vlakke
van voldoening met betrekking tot openbare diens en finansiële bestuur is
betreklik gemeng. Dit kan vanselfsprekend nie verder geduld word nie, selfs as
ons in aanmerking neem dat ouditvereistes op nasionale en provinsiale vlak
strenger geword het. In hierdie opsig is die toepassing van die
prestasieooreenkomsstelsel, veral op senior bestuursvlak, van kritieke belang.
Programme ter verbetering van ons stelsel van plaaslike regering word teen 'n
vinnige pas voortgesit. Ná die plaaslike verkiesings van Maart 2006 is
inlywingsprogramme dadelik aangebied, aangesien 62% van alle burgemeesters nuut
was. Wat egter kommerwekkend is, is dat daar in talle van hierdie
munisipaliteite steeds vakatures in die senior bestuur en op professionele vlak
is of ontstaan het. In September verlede jaar het 27% van alle munisipaliteite
byvoorbeeld nie munisipale bestuurders gehad nie, was meer as 50% van die senior
bestuursposte in die Noordwes vakant en het slegs 1% van alle senior bestuurders
in Mpumalanga sleutelprestasieooreenkomste gesluit. Ons gaan voort om hierdie
uitdagings die hoof te bied en sal al die nodige take uitvoer wat in ons
vyfjaar- strategiese plan vir plaaslike regering vervat is, met inbegrip van
daadwerklike hulp deur nasionale en provinsiale strukture aan munisipaliteite,
die ontplooiing van opgeleide personeel, wat professionele vrywilligers uit die
publiek insluit, en die versterking van wykskomitees, waarvan 80% reeds oor die
hele land in die lewe geroep is. Daar word voortgegaan met die implementering
van die program vir die belyning van beplanningsinstrumente regdeur alle
regeringsfere (dit wil sê die nasionale ruimtelikeontwikkelingsperspektief,
provinsiale groei- en ontwikkelingstrategieë en geïntegreerde
ontwikkelingsprogramme). Loodsprogramme wat op volle belyning gerig is, is reeds
in 13 distrikte en metro's in werking gestel. Hierdie loodsprojekte behoort teen
die einde van die jaar afgehandel te wees. Ons is trots op ons goeie rekord dat
meer as die helfte van alle distrikte en metro's reeds hulle spitsberade vir
groei en ontwikkeling gehou het, en dat die res van plan is om dit nie later nie
as teen die einde van Februarie te hou. Dit sal die grondslag lê waarvolgens
alle maatskaplike vennote plaaslike ekonomiese ontwikkeling kan bespoedig. Ek
wil by hierdie geleentheid my dank teenoor Adjunkpresident Phumzile
Mlambo-Ngcuka betuig vir haar inspirerende leierskap in die inwerkingstelling
van die Inisiatief vir Versnelde en Gedeelde Groei vir Suid-Afrika (AsgiSA),
haar samewerking met ministers en premiers wat die taakspan verteenwoordig, en
die konkrete wyse waarop sy baie spesifieke kwessies wat uitgevoer moes word om
'n hoër koers van belegging en indiensstelling te bewerkstellig, asook kwessies
met betrekking tot vaardigheidsontwikkeling en die doeltreffendheid van die
Staatsdiens, hanteer het. Ons het hoë waardering vir die bydrae wat alle lede
van die uitvoerende gesag en ons staatsdiensbestuurders, oor al drie
regeringsvlakke heen, gelewer het om leiding aan hierdie proses te gee en die
regeringsprogram in sy geheel in werking te stel. Dit staan sentraal in ons
pogings om alle lelike en weersinwekkende dinge in ons samelewing uit te wis
sodat ons die vryheid en geluk wat bevryding meebring, kan ervaar. Die oorsig
voltooi van die land se ervaring met die artikulasie van onder meer
makro-ekonomiese aanduiders soos die wisselkoers, inflasie- en rentekoerse, om
maatreëls in te stel vir die bevordering van die groei van nywerhede wat
verhandelbare goedere vir sowel die binnelandse as die uitvoermark produseer en
oor die potensiaal beskik om groot getalle halfgeskoolde werkers in diens te
neem. Die inwerkingstelling van pasgemaakte sektormaatreëls ter vergemakliking
van belegging in die uitbesteding van besigheidsprosesse, toerisme,
biobrandstowwe en chemikalieë versnel, en praktiese programme vir bosbou en
papier, kleding en tekstiele, metale en ingenieurswese finaliseer. 'n
Oorkoepelende strategie ontwikkel vir sleutelingrypings in die verwerking en
veredeling van mynbou en minerale, die landbou en landbouverwerking, die sektor
vir witgoedere, die skeppende nywerheid, gemeenskaps- en maatskaplike dienste en
die farmaseutiese bedryf. Hierdie strategie moet onder andere doelgerigte
dryfvere ter verhoging van ons nasionale vermoë om kapitaalgoedere te produseer,
insluit. Ten opsigte van mineraalverwerking sal ons byvoorbeeld 'n
staatsdiamanthandelaar op die been bring wat 10% van ons plaaslike
diamantproduksie sal aankoop en hierdie diamante aan plaaslike slypers en
produsente sal verkoop. Ons is bly dat De Beers ingestem het om ons vir drie
jaar lank gratis met die bestuur, tegniese vaardighede en batevoorsiening te
help. Programme ontwikkel wat belegging sal vergemaklik in sektore wat deel
uitmaak van die voorsieningsketting vir ons infrastruktuur, met inbegrip van
kapitaalgoedere, inligting en kommunikasie-tegnologie (ICT), vervoer en energie.
Ten opsigte van energie sal ons ook die werk bespoedig wat ons in staat sal stel
om in 'n groter mate op die opwekking van kernkrag, aardgas en verskeie vorme
van hernubare energiebronne staat te maak. Wat kommunikasie betref, is ek bly om
te kan aankondig dat die Departement van Kommunikasie besig is om, in
samewerking met selfoonmaatskappye en Telkom, planne te finaliseer wat
oproepbeëindigingskoste vanjaar tot voordeel van alle verbruikers moet
aanspreek. Hierbenewens sal Telkom, as deel van die poging om die
besigheidsproses-uitbestedingsektor (BPO-sektor) te vergroot, 'n spesiale lae
tarief vir internasionale bandwydte hef aan 10 ontwikkelingsoproepsentra wat elk
1 000 werknemers in diens het. Hierdie sentra sal gevestig word in gebiede wat
deur die Regering aangewys is. Die spesiale tarief sal regstreeks vergelykbaar
wees met die tariewe wat in enige vergelykbare land vir dieselfde diens en
kapasiteit gehef word. Ons sal ook verskeie stappe doen om die mededingendheid
van die ekonomie te verhoog. Hierdie stappe sluit onder meer die volgende in: 'n
verlaging van die koste om sake te doen en die bevordering van beleggings, die
praktiese inwerkingstelling van die Regulatory Impact Assessment-stelsel
(RIA-stelsel), die ontwikkeling van breëbandkapasiteit vir nasionale en
internasionale gebruik, die finalisering van planne wat spoor- en haweoperateurs
se kapasiteit sal verhoog, en die verbetering van ons mededingingsowerhede se
doeltreffendheid. Die vordering wat ons met die herkapitalisering van kolleges
vir verdere opleiding en onderwys (VOO) gemaak het, stel ons in staat om die
getal beskikbare ambagslui beduidend te verhoog. Hulpbronne sal van vanjaar af
toegewys word om hulp te verleen aan behoeftige vakleerlinge wat by hierdie
instansies opgelei word. Terselfdertyd sal ons dringend 'n oplossing vir die
kwessie van die verantwoordelikhede van die nasionale en provinsiale sfere met
betrekking tot bestuur van die VOO-stelsel vind. Ons hoop dat ons pogings om
hierdie geleenthede te bied, sal help om aan veral ons jongmense die boodskap
oor te dra dat ambagsvaardighede van net soveel kritiese belang vir ekonomiese
groei is as ander soorte kwalifikasies. Na indringende samesprekings tussen die
Regering en universiteitsleiers is daar tot 'n vergelyk gekom en is besluite
geneem oor die hulpbronne wat nodig is om te sorg dat die behoefte aan
vaardighede waaraan daar 'n tekort is, vervul word. In hierdie verband wil ons
die Gesamentlike Onderneming vir die Verkryging van Prioriteitsvaardighede
(JIPSA), wat die Regering, sakelui, die arbeidsektor, opleidingsinstansies en
ander byeenbring, lof toeswaai vir die rol wat hulle gespeel het. Soos die
agbare lede weet, het ons die getal skole waar geen skoolgeld betaalbaar is nie,
ook beduidend verhoog. In die uitvoering van hierdie infrastruktuur- en ander
planne word ons geïnspireer deur ons verbintenis om te sorg dat die
FIFA-wêreldsokkerbeker van 2010 die beste ooit sal wees. In hierdie verband wil
ons ons reëlingskomitee (OC) en ander vennote gelukwens met die uitmuntende werk
wat hulle verrig. Dit is baie duidelik dat, om te sorg dat alle Suid-Afrikaners
die geluk smaak wat met 'n groeiende ekonomie gepaardgaan, hierdie en ander
maatreëls vergesel moet word van 'n verskerpte program wat die uitdagings van
die Tweede Ekonomie die hoof bied. Die ekonomiese programme waarna ons verwys
het, vorm deel van die gesamentlike stukrag waarby alle Suid-Afrikaners hulle
gewig moet ingooi sodat ons die vlak van armoede en ongelykheid in ons
samelewing kan verlaag. Dit is vir ons nie maar net 'n cliché om te sê dat die
sukses van ons demokrasie gemeet behoort te word, en gemeet sal word, aan die
daadwerklike stappe wat ons neem om die lewensgehalte van die kwesbaarstes in
ons samelewing te verhoog nie. Ons wil die maatskaplike programme wat ons oor
die jare heen in werking gestel het, verbeter. Met hierdie doel voor oë wil ons
vanjaar ons stelsel van maatskaplike sekerheid so hervorm dat daar so gou
moontlik begin kan word om dit in verskillende fases in werking te stel. Ons wil
hierdie werk, waarmee daar reeds begin is, vanjaar afhandel. 'n Kritieke aspek
van hierdie hervorming is die regstelling van 'n fout wat in die 2002-verslag
van die kommissie van ondersoek na 'n omvattende stelsel van maatskaplike
sekerheid in Suid-Afrika geïdentifiseer is. Hierdie fout behels dat ons
maatskaplike sekerheidstelsel se pilaar van bydraende verdienste met betrekking
tot groot getalle werkende mense ontbreek of onbetroubaar is. Die beginsel wat
hierdie benadering rig, is dat ons, bo en behalwe die maatskaplike bystand wat
deur die staatsbegroting verskaf word, ondersoek moet instel na die invoer van
'n maatskaplike sekerheidstelsel wat aan verdienste gekoppel is en op die
beginsel van maatskaplike solidariteit berus. Dit sal beteken dat alle
Suid-Afrikaners lid van 'n gemeenskaplike, administratief doeltreffende stelsel
van maatskaplike sekerheid sal wees, terwyl diegene wat hoër salarisse verdien
steeds tot privaat aftree- en versekeringskemas kan bydra. Die Minister van
Finansies sal in sy begrotingstoespraak verder hierop uitbrei. Wat ons egter
moet beklemtoon, is dat die Regering, in sy finalisering van die nuwe bedeling
vir maatskaplike sekerheid, uitgebreid met alle maatskaplike vennote oorleg sal
pleeg: sowel individueel as deur Nedlac. Ons het hierbenewens ook begin
ondersoek instel na maatreëls waarmee ons kwesbare kinders wat ouer as 14 jaar
is, kan bereik. Bespoediging van die bou van lae-kostebehuising, wat die
dringende vestiging van 'n spesiale medium vir die hantering van finansies,
noodsaak; die loodsing van die Wetsontwerp op die Bestuur van Grondgebruik; en
om toe te sien dat die oorblywende elemente van die lank-uitgestelde ooreenkoms
met die privaatsektor oor lae-kostebehuising gefinaliseer word. Die bespoediging
van die taxi-herkapitaliseringsprojek, die inwerkingstelling van gedetailleerde
planne vir passasiersvervoer per spoor en per pad, met inbegrip van die
blitsbusvervoerstelsel in the metro's en die herkapitalisering van Metrorail. In
hierdie verband wil ek van die geleentheid gebruik maak om te beklemtoon dat die
Regering en ons vennote by Santaco hulle nie sal laat boelie om die
taxi-herkapitaliseringsprojek te laat vaar nie. Geen pogings om die openbare
orde ter wille van selfsugtige eiebelang omver te werp, sal geduld word nie. Die
uitbreiding van toegang tot vroeë kinderontwikkeling, as onderdeel van sowel die
program ter verbetering van die algemene stelsel van onderwys as die EPWP.
Uitbreiding van die opleiding en indiensneming van verpleegsters en maatskaplike
werkers én helpers; uitbreiding van die getal opleidingsinstansies, met
opleiding van hoër gehalte; en die inwerkingstelling van 'n beursstelsel.
Voortsetting van die implementering van die vergoedingsbedeling vir
professionele mediese werkers, en voorsiening van bykomende hulpbronne om die
salarisse van onderwysers verder te verhoog. Om toe te sien dat maatreëls ter
verlaging van die koste van medisyne onmiddellik in werking gestel word.
Voortsetting van die werk wat gerig is op die vind van oplossings vir veral die
onderskeie onnatuurlike oorsake van dood in ons samelewing, asook vir
leefstylsiektes, malaria, die onderskeie soorte tuberkulose, padongelukke en
geweldsmisdaad. In hierdie verband verbind die Regering hom tot die verskerping
van die veldtog teen MIV en vigs en tot die inwerkingstelling van alle elemente
van die omvattende benadering, soos voorkoming, tuissorg en behandeling. Ons sal
sorg dat die vennootskappe wat oor die jare heen opgebou is, verstewig word, en
dat ons verbeterde nasionale omvattende strategie teen vigs en seksueel
oordraagbare siektes so gou moontlik gefinaliseer word. Vanjaar sal ons die
konkrete planne vir die implementering van die finale stadiums van ons programme
wat gerig is op die verskaffing van universele toegang tot water in 2008,
sanitasie in 2010 en elektrisiteit in 2012 afhandel. Ons sal ook die strategie
en programme vir kwessies rakende maatskaplike binding, met inbegrip van die
omvattende en geïntegreerde armoedebekampingstrategie wat ons reeds genoem het,
afhandel; en ons sal aandag skenk aan sake wat op nasionale eenheid,
waardestelsels en identiteit betrekking het. Al hierdie pogings, Mevrou die
Speaker en Voorsitter, moet gepaardgaan met 'n volgehoue gedrewenheid om
gemeenskapsveiligheid en -sekuriteit te verbeter. In hierdie verband sal die
Regering sorg dat besluite wat reeds oor die verskerping van ons stryd teen
misdaad geneem is, doeltreffend geïmplementeer word. Die uitdaging wat ons in
die vind van oplossings vir hierdie kwessie in die gesig staar, het min met
beleid te make. Wat eerder nodig is, is dat die groot gros beamptes wat vir
wetstoepassing, intelligensie en korrektiewe dienste verantwoordelik is, en
ampsbekleërs in die regstelsel, doeltreffend georganiseer en gemobiliseer moet
word en doeltreffende leiding moet ontvang. Die oorgrote meerderheid van hierdie
staatsamptenare het in die praktyk oor en oor bewys dat hulle bereid is om hulle
lewens op die spel te plaas en selfs die klein bietjie gehaltetyd wat hulle saam
met hulle gesinne kan deurbring, ter wille van die beskerming van ons vryheid en
sekuriteit op te offer. Voortgaan om die polisie se salarisse en
werksomstandighede te verbeter; die proses vir die verdere uitbreiding van die
personeel van die Suid-Afrikaanse Polisiediens aan die gang sit, wat die
personeeltal binne drie jaar op meer as 180 000 te staan sal bring; en sorg dat
die elektroniese monitering- en evalueringstelsel wat so pas in werking gestel
is, optimaal gebruik word. Die forensiese laboratoriums, wat met die heel
nuutste tegnologie toegerus is, tot hulle volle kapasiteit uitbou; en sorg dat
die databasis met vingerafdrukke optimaal gebruik word- 'n groot deel van die
onlangse sukses met die oplos van ernstige misdaadsake is inderdaad deur hierdie
stelsels moontlik gemaak. Die werking van die Departement van Binnelandse Sake
tot sy volle kapasiteit uitbou deur vakante poste te vul, stelsels te verbeter
en ander aanbevelings deur die taakspan wat met die minister saamgewerk het om
die werk van hierdie onmisbare instansie te verbeter, implementeer. Die Khampepe
kommissie se aanbevelings oor die mandaat en werksaamhede van die Direktoraat
Spesiale Operasies (die Skerpioene) implementeer. Die proses gerig op die
modernisering van die Suid-Afrikaanse Inkomstediens se stelsels, veral met
betrekking tot grensbeheer, van stapel stuur; en die interdepartementele
koördineringstrukture se werk in hierdie verband verbeter. Die intelligensiewerk
wat op georganiseerde misdaad betrekking het, te verskerp; en voort te bou op
die suksesse wat oor die afgelope tyd behaal is met sake wat op
transitorooftogte, dwelmhandel en wild- en perlemoenstropery betrekking het. Die
nuwe tegnologie wat aan die regstelsel verskaf is, optimaal gebruik, en die
bestuur van die howe en vervolgingsgesag oor die algemeen só verbeter dat dit 'n
massiewe vermindering in die agterstand met die verhoor van sake teweeg sal
bring. Die oorblywende elemente in die maatreëls vir die hervorming van die
regbank finaliseer en sy werking, in oorleg met hierdie gesiene instelling van
ons demokrasie, verbeter. Die programme waarop daar besluit is vir die bou van
meer korrektiewe fasiliteite implementeer en die doelwitte van die Witskrif oor
Korrektiewe Dienste verwesenlik. Voortgaan met die proses om ons
intelligensieagentskappe verder te bemagtig, en sorg dat hulle werksaamhede te
alle tye binne die raamwerk van ons Grondwet en landswette val. Ons ontleding
van misdaadtendense verbeter sodat ons ons prestasie met betrekking tot sowel
misdaadvoorkoming as misdaadbekamping kan verbeter. In hierdie verband moet ons
reageer op die koue feite dat, soos in ander lande, die oorweldigende
meerderheid van geweldsmisdaad teen mense in die sosio-ekonomies verwaarloosde
dele van ons land gepleeg word en dat kragtige en volgehoue
gemeenskapsingrypings wat op misdaadvoorkoming gerig is, nodig is om die
probleem die hoof te bied. Soos reeds genoem is, sal hierdie en ander maatreëls
slegs slaag indien ons 'n durende vennootskap, in die praktyk, binne
gemeenskappe en tussen gemeenskappe en die polisie tot stand bring om die lewe
vir misdadigers al hoe moeiliker te maak. In hierdie verband is ons bemoedig
deur leiers in die sake- en godsdienstige gemeenskappe se vasbeslotenheid om
sodanige vennootskappe op voetsoolvlak te verstewig, en om van hulle tyd en
hulpbronne af te staan om meer slaankrag aan die geveg teen misdaad te verleen.
Die Regering sal sy deel doen om te sorg dat hierdie vennootskappe inderdaad
werk, en dat ons almal saam sal optree in die nakoming van die
verantwoordelikheid om ons burgers te beskerm. Ek moet in hierdie verband noem
dat die Ministerie van Veiligheid en Sekuriteit en die Polisiediens aan
voorstelle vir die verdere verbetering van die werking en die doeltreffendheid
van die uiters belangrike gemeenskapspolisiëringsforums werk. Om sy
dienslewering aan die publiek verder te verbeter, moet die Regering sy
kapasiteit en organisatoriese doeltreffendheid optimaliseer. Die verbetering van
staatsbestuur behels ook dat ons 'n betroubare databasis oor die sosiale
dinamiek binne ons nasie moet hê. Met hierdie doel voor oë sal twee groot
opnames in 2007 gemaak word. Twee dae gelede het 6 000 veldwerkers van
Statistiek Suid-Afrika oor die hele land uitgegaan om inligting in te samel oor
280 000 huishoudings wat gekies is om aan 'n gemeenskapsopname deel te neem wat
die Regering so 'n getrou moontlike beeld van die lewensomstandighede van
burgers in elke uithoek van die land sal gee. In Oktober sal nog 30 000
individue in 8 000 huishoudings gekies word om aan Suid-Afrika se eerste
nasionale paneelondersoek, die Nasionale Inkomstedinamiekstudie, deel te neem.
Die doen en late van hierdie 30 000 individue sal oor 'n lang tydperk gevolg
word om ons begrip van sake soos migrasie, skuiwe in die arbeidsmark, mobiliteit
tussen generasies onderling en huishoudelike inligting en ontbinding te verhoog.
Ek wil by hierdie geleentheid 'n beroep doen op diegene wat vir deelname aan
hierdie belangrike ondernemings gekies is om hulle volle samewerking aan hierdie
belangrike onderneming te verleen. Die herstel van vrede, oor die afgelope
twee-en-'n-half jaar, in die Groot Mere-gebied is een van die belangrikste
prestasies van die mense van Afrika. As Suid-Afrikaners is ons trots op die rol
wat ons mense gespeel het om dit te help bewerkstellig- van die jong manne en
vroue in ons nasionale weermag tot die werknemers van openbare en privaat
instansies wat tyd afgestaan het om te sorg dat die Afrika-droom in Patrice
Lumumba se tuisland bewaarheid word. Ons sal steeds met die mense van die
Demokratiese Republiek van Kongo, asook Burundi, die Comore-eilande en Soedan in
die besonder, saamwerk om te sorg dat die vrede en stabiliteit wat tot dusver
bereik is onmiddellik gevolg word deur doelgerigte pogings tot ekonomiese
heropbou en maatskaplike ontwikkeling. Maar ofskoon ons ten volle daarop
geregtig is om Afrika se prestasies in die bewerkstelliging van vrede en
stabiliteit te vier, mag ons die uitdagings wat ons die hoof moet bied in ons
pogings tot die bylê van konflik in die oorblywende gebiede, veral die algemene
vredesproses in die Soedan, en die situasie in Darfoer, die Ivoorkus en Somalië,
nie geringskat nie. Ons regering sal op gepaste wyse, en in die mate waartoe ons
kapasiteit ons in staat stel, op die Afrika-Unie se oproep om hulp aan die mense
en die Regering van Somalië reageer. Van kritiese belang in hierdie verband is
die inisiatief wat tans ontwikkel word om te sorg dat die hoofrolspelers in
Somalië met mekaar in gesprek tree sodat daar 'n oplossing gevind kan word wat
inklusief en prakties uitvoerbaar is, en gebaseer is op die noodsaak om
nasionale versoening te bewerkstellig. Vanjaar sal die Afrika Forum vir
Portuuroorsig sy ondersoek na ons land afhandel. Ek wil hierdie geleentheid
benut om ons wetgewers, ministers en staatsdepartemente,
staatsdiensorganisasies, en die gemeenskap in die breë te bedank vir hulle
bydrae tot 'n oefening wat ewe uitdagend as uniek binne ons jong demokrasie was.
Ons sal die nodige stappe doen om die aksieprogram wat uit dié proses van die
postuuroorsig sal voortvloei, in werking te stel. Ons sal insgelyks met die res
van ons kontinent en ons ontwikkelingsvennote bly saamwerk om die
inwerkingstelling van die NEPAD-programme te bespoedig. 'n Bietjie meer as 'n
maand gelede het Suid-Afrika se dienstermyn as nie-permanente lid van die
Verenigde Nasies se Veiligheidsraad 'n aanvang geneem. Ons wil hiermee namens
die mense van Suid-Afrika onderneem dat ons in hierdie mees hooggeëerde
multilaterale liggaam alles sal doen wat nodig is om verder tot internasionale
vrede en sekuriteit by te dra. In hierdie verband sal ons ook voortgaan om met
die leiers van die mense van Palestina, Israel, Irak, Iran en ander lande in die
Midde-Ooste en die Persiese Golf gesprek te voer. Ons sal ook ons verhouding met
ander lande op hierdie kontinent, en met ons vennote in Indië, Brasilië en die
Volksrepubliek van China, ander lande in die Suide, asook Japan, Europa en
Noord-Amerika, verder verstewig. Een van die mees kritieke vraagstukke waaraan
ons in hierdie verband aandag sal gee, is om onderhandelings oor die
Wêreldhandelsorganisasie se Doha-ontwikkelingsrondte so spoedig moontlik te
hervat. Ons is daarvan oortuig dat daar oplossings vir die huidige impasse
gevind kan word, en dat dit op die lange duur in sowel ontwikkelde as
ontwikkelende lande se belang is dat hierdie samesprekings vrug moet dra. Sedert
die nasie ons in 2004 'n mandaat daartoe verleen het, het ons welkome vordering
gemaak in ons pogings om Suid-Afrika ten goede te verander. Ons mag, en sal,
egter nie die talle probleme wat ons steeds in die gesig staar, onderskat nie.
Maar die boodskap wat ons gemeenskaplike ervaring aan almal van ons oordra, is
dat ons die gemeenskaplike doel wat ons as 'n nasie aan onsself gestel het, kan
bereik deur saam te werk- die doel om 'n beter lewe vir almal te skep in 'n land
wat nie meer veel van dit wat lelik en weersinwekkend in die menslike samelewing
is, bevat en verteenwoordig nie. Vandag moet ons, met selfs groter selfvertroue,
oor vryheid praat. Ons moet dit waag om gesamentlik op te tree in navolging van
die "geluk wat mans en vroue te beurt kan val as hulle in 'n land woon wat vry
is". Ons het dit nog nie ten volle bereik nie. Maar niemand behalwe onsself kan
sorg dat hierdie droom verwesenlik word nie. Laat ons dus ons moue oprol en aan
die werk spring met die volle besef dat die bou van dié Suid-Afrika waarna ons
streef, 'n taak en 'n gesamentlike verantwoordelikheid is wat ons met mekaar
deel. Veroorloof my om by hierdie geleentheid van die voorlaaste Gesamentlike
Sitting van die derde Parlement vir die jaarlikse debat oor die stand van ons
nasie, al die agbare lede van die Parlement 'n voorspoedige en produktiewe nuwe
jaar toe te wens. Ek vertrou dat 2008 een van die merkwaardigste jare van ons
demokrasie sal wees, soos wat ons almal saamwerk om die kernstrewe van ons mense
te verwesenlik om 'n beter lewe vir almal te bewerkstellig. Ek sê dit want, na
ons oordeel, is dit selde dat daar 'n beroep gemaak word op 'n nasie word om
alles moontlik te doen om 'n droom te verwesenlik. En sodanig is dit die opdrag
wat die geskiedenis ons vandag oplê. Mevrou die Speaker, ek praat vandag in die
teenwoordigheid van my moeder, Epainette Mbeki, MaMofokeng, wat 'n
ondubbelsinnige boodskap gebring het van die landelike mense van Transkei,
tussen wie sy al dekades lank woon. Sy sê dat hierdie menigte van almal van ons
wat daarop aanspraak maak dat ons hul leiers is, eis dat ons hulle en ander soos
hulle elders in die land, kan verseker dat ons steeds verbind is tot die
onderneming wat ons gemaak het dat môre beter sal wees as vandag. Oor agt dae,
op 16 Februarie, sal sy 92 jaar oud wees. Sy wil die waarheid as 'n
verjaarsdaggeskenk hê. Ek dank haar dat sy die moeite gedoen het om vandag saam
met ons te wees, en vertrou dat ons haar nie sal teleurstel nie. Ek wil ook van
hierdie geleentheid gebruik maak om hulde te bring aan President Nelson Mandela,
een van die uitmuntende stigters van ons demokrasie, wat op 18 Julie vanjaar sy
90ste verjaarsdag sal herdenk. Ons verwelkom by hierdie geleentheid Mnr Arthur
Margeman, verteenwoordiger van die veterane van die Alexandra-busboikot van 50
jaar gelede, en wat Nelson Mandela ingesluit het. Ons is ook bevoorreg om Me
Jann Turner by ons te hê, die dogter van Rick Turner wat 30 jaar gelede deur
apartheidsagente vermoor is. Ons verwelkom Mnr Dinilesizwe Sobukwe, seun van die
uitstaande patriot en leier, Robert Sobukwe, wat ook 30 jaar gelede oorlede is
nadat hy baie jare se tronkstraf, verbanning en ander vorme van onderdrukking
verduur het. Ons gee erkenning aan die menige stigters van die United Democratic
Front, 25 jaar gelede, wat vandag beide as agbare lede en gaste teenwoordig is.
Al hierdie agbare gaste wat herinnering sowel as hoop verteenwoordig, herinner
ons deur hul teenwoordigheid dat ons taak dié is van 'n afloswedloop van
voortdurende hergeboorte sodat die droom van 'n beter lewe 'n werklikheid word
vir alle Suid-Afrikaners. Hulle verteenwoordig inderdaad 'n feesviering van die
onblusbare gees van ons mense, en stel 'n uitdaging aan ons almal om só op te
tree dat ons nie die verwagtinge van die mense verraai of teleurstel nie. Ons
staan op die vooraand van die laaste volledige finansiële jaar van die huidige
en derde demokratiese parlement en regering, waarna ons binnekort ons vierde
algemene verkiesing sal hou. Die Regering het dus 'n oorsig gedoen van die
vordering wat gemaak is met betrekking tot die implementering van die mandaat
wat deur die mense gegee is in 2004. Ek is verheug om te sê dat ons inderdaad
baie uitgerig het om die verbintenisse wat ons aan die mense in 2004 gemaak het,
te implementeer. Maar- en glad nie onverwags nie- is dit duidelik dat ons in
hierdie verband nog baie uitstaande werk het om te doen. Aangesien ons die einde
van ons mandaattydperk nader, het die Regering besluit om 'n lys top-prioriteite
te identifiseer waarop daar op 'n spesiale manier gefokus moet word. Dit sal
gebruik word om die doelwitte wat die mense ons opdrag gegee het om na te
streef, nog vinniger te bereik. Gelukkig het hierdie Staatsrede my die
geleentheid gebied om verslag te doen aan die Regering en die mense ten opsigte
van 24 top-prioriteite, wat vir eerbare lede beskikbaar sal wees op die Regering
se webtuiste gedurende die verloop van volgende week. Die identifisering van die
top-prioriteite beteken dat al drie sfere van die Regering- nasionaal,
provinsiaal en plaaslik- op uitvoerende sowel as administratiewe vlak, hierdeur
'n besliste onderneming maak dat ons die kort tydperk wat vir ons voorlê sal
benut om ons strewe na die verwesenliking van die allerbelangrike doelwit van 'n
beter lewe vir al ons mense, met mag en mening te bevorder. Ons regeringstelsel
in sy geheel onderneem dus dat, in die tydperk wat voorlê, hy sy beste sal doen
om die opdrag van "Besigheid Buitengewoon" uit te voer! Wanneer ons praat van
"Besigheid Buitengewoon" verwys ons nie na enige veranderings in ons bestaande
beleide nie, maar wel na die spoedige, doeltreffende en doelmatige
implementering van hierdie beleide en programme, sodat die lewensgehalte van ons
mense ten goede kan verander, eerder vroeër as later. Om te verseker dat dit
gebeur, het ons die nodige stappe geneem om seker te maak dat die jaarlikse
Begroting wat die Minister van Finansies later hierdie maand sal voorlê, die
nodige toewysings sal maak om ons van die middele te voorsien om die
top-prioriteite te implementeer. Die situasie wat ons land en nasie in die gesig
staar, en die take wat ons onsself opgelê het, vereis nou, meer as ooit tevore,
dat ons ons mense inspireer en organiseer om saam te staan, om alles te doen wat
gedoen moet word, en om te begryp dat, in die ware sin van die woord, ons
toekoms in ons almal se hande is! Terwyl ons saamstaan oral in ons land, moet
ons ook begryp dat ons nou te make het met "Besigheid Buitengewoon"! Terwyl ek
hierdie toespraak voorberei het, het een van my kollegas aangevoer dat ons land
geteister word deur sterk dwarswinde wat dit veral moeilik maak om te voorspel
waar ons land more gaan wees. Hy het voorgestel dat ek die welbekende woorde
waarmee Charles Dickens sy novelle A Tale of Two Cities geopen het, aanhaal om
die werklikheid wat ons in die gesig staar, vas te vang. U mag vra of ek
saamstem met hierdie evaluering, en of ek ook glo dat ons 'n tydperk van
verwarring betree het, waar ons nie anders kan as om die pad byster te raak nie,
onseker waarheen ons op pad is, onvas op ons voete, bang vir die toekoms! My
antwoord op hierdie vraag is 'n besliste Nee! Soos die res van ons regering, is
ek oortuig daarvan dat die grondslag wat gelê is vir ons land se vooruitgang
gedurende die afgelope 14 jaar nog steeds in plek is. Dit voorsien ons nog
steeds van 'n sterk basis van waar ons moet voortgaan terwyl ons doelgerig
streef om die doelwit van 'n beter lewe vir al ons mense te bereik. Daarom moet
ons almal weereens bevestig dat ons op koers sal bly terwyl ons voortgaan in ons
strewe om hierdie nasie 'n wenner te maak. Soos al die agbare lede, is ek egter
bewus van die feit dat baie mense in ons gemeenskap geteister word deur 'n
diepliggende gevoel van onrus oor waar ons land more gaan wees. Hulle is besorg
oor die nasionale noodtoestand waarin ons land gedompel is as gevolg van die
onverwagte onderbrekings in elektrisiteitsvoorsiening. Hulle is besorg oor
sekere verwikkelings in ons ekonomie, veral die bestendige toename in
rentekoerse en kos- en brandstofpryse wat die veral die armes nog armer maak.
Sommige mense is bekommerd oor die moontlike uitwerking wat die dreigende
ekonomiese reses in die Verenigde State op ons eie ekonomie mag hê. Hulle is
bekommerd oor ons vermoë om die demokratiese regte en die demokratiese Grondwet
wat uit enorme opofferings gebore is, te beskerm. Hierdie kommer word aangevuur
deur verwikkelings soos die vervolging van die Nasionale Kommissaris van die
Polisie, die skorsing van die Nasionale Direkteur van Openbare Vervolging, en
vrese rondom die bedreiging van die onafhanklikheid van die regstelsel en
landswette, en die huidige aantygings oor die misbruik van regeringsmagte vir
politieke doeleindes. Hulle is besorg dat ons land moontlik bedreig word deur
die anargie wat verteenwoordig is deur die kriminele brandstigting wat verlede
maand plaasgevind het op ses passasierstreine in Tshwane. Alhoewel hulle die reg
van die regerende party om sy eie sake te behartig erken en respekteer, is hulle
besorg dat die party moet voortgaan om sy rol te vervul as een van die
hoofargitekte van 'n demokratiese, nie-rassistiese, nie-seksistiese en
vooruitstrewende Suid-Afrika. Dit sal duidelik onverantwoordelik wees om hierdie
en ander besorgdhede te ignoreer en hulle af te maak as die tipiese gesanik van
doemprofete. Die werklike uitdaging is om op hierdie besorgdhede ag te slaan op
so 'n wyse dat dit 'n duidelike boodskap aan almal in ons land uitdra en aan die
miljoene mense in Afrika en elders in die wêreld wat ons land met belangstelling
dophou. Hierdie boodskap is dat ons ferm staan by ons besluit om voort te gaan
om 'n Suid-Afrika te bou wat hoop bied aan ons mense sowel as baie ander buite
ons grense. Ek wil dit dus duidelik stel dat hierdie geskiedkundige oomblik
vereis dat ons land verenig soos nog nooit tevore nie, en dat ons alles in ons
vermoë moet doen om ons gemeenskaplike uitdagings aan te spreek en om die droom
te behou wat ons almal aangespoor het gedurende ons lang en ongekaarte tog na
die skepping van die Suid-Afrika wat in ons Grondwet vorm aangeneem het. Die
nasionale noodtoestand wat veroorsaak is deur die huidige kragonderbrekings bied
'n uitdaging en die geleentheid aan ons hele nasie om gehoor te gee aan die
beroep wat ons so pas gedoen het dat ons almal moet saamstaan om ons land op
koers te hou. Dit sê aan ons almal dat ons inderdaad 'n tydperk van uitdagings
in die gesig staar, maar hierdie uitdagings is oorkombaar. En juis omdat dit 'n
tydperk van uitdagings is, is dit ook 'n tydperk van geleenthede! In hierdie
opsig wil ek graag my waardering uitspreek teenoor en ten volle saamstem met die
opmerkings wat gemaak is deur die Hoof Uitvoerende Beampte van Anglo- American,
Cynthia Caroll, toe sy die Mynberaad hier in Kaapstad vroeër vandeesweek- op
Dinsdag, 5 Februarie- toegespreek het. Dit is egter ook nodig dat ons van
hierdie geleentheid gebruik maak om namens die Regering en Eskom die land om
verskoning te vra vir die nasionale noodtoestand wat tot gevolg gehad het dat
ons almal die gevolge van beurtkrag moes ervaar. Ek wil ook alle landsburgers
bedank vir hul deursettingsvermoë en geduld in die lig van die huidige
moeilikhede. Gedurende die afgelope twee weke het die ministers van minerale en
energiesake en van openbare ondernemings die aard van die noodtoestand wat ons
in die gesig staar, omskryf asook wat elkeen van ons kan doen om die toestand te
normaliseer. Verlede week het die agbare lede die geleentheid gehad om oor
hierdie aangeleenthede te besin. Uiteraard het die aansienlike styging in die
behoefte aan elektrisiteit gedurende die afgelope twee jaar die nuwe kapasiteit
wat ons beskikbaar gestel het oorskry. Die inperking in voorsiening wat daardeur
teweeg gebring is, maak die stelsel kwesbaar vir enige insident wat die
beskikbaarheid van energie kan beïnvloed. Die huidige situasie verg dat ons
onbeplande kragonderbrekings moet verminder, en die enigste manier waarop ons
dit onmiddellik kan doen, is om die aanvraag te verminder en gevolglik 'n beter
reserwegrens te verseker. As die Regering, is dit ons taak om die land nou te
lei en te verenig in die veldtog vir energiedoeltreffendheid wat hierdie
uitdaging sal aanspreek. Ons moet, onder andere, die huidige teenspoed aanwend
om te verseker dat ons huise en ekonomie meer energiedoeltreffend word. Daar is
daadwerklike stappe wat elke individu, huishouding en besigheid kan neem.
Hierdie inligting word deur die Departement van Minerale en Energiesake versprei
en ons verwelkom enige ander voorstelle wat u, ons medeburgers, aan ons wil maak
en met mekaar wil deel. Die Regering sal begin met die implementering van 'n
veldtog om doeltreffende beligting te verseker, asook waterverhitting deur
middel van sonkrag, die beheer van die las van warmwatertoestelle in
huishoudings, insluitend behuisingstandaarde vir alle nuwe huise en
ontwikkelings. Ons maan alle huishoudings wat dit kan bekostig om dit te oorweeg
om onmiddellik hierdie energiebesparingsmaatreëls te implementeer. Alle
regeringsgeboue is aangesê om hulle elektrisiteitsverbruik te verminder, en neem
asseblief die vrymoedigheid om diegene wat dit nie doen nie, by die naam te
noem. Die besonderhede van ander vrywillige en verpligte optredes in die
Kragbesparingsprogram is deur die ministers uiteengesit en sal verfyn word deur
middel van samesprekings met die onderskeie belanghebbendes. Dit sal dan
gepubliseer word. Ten opsigte van voorsiening is Eskom druk besig om die
bekendstelling van mede-opwekkingsprojekte as 'n noodsaaklikheid te verseker.
Ons is besig om stappe te doen Eskom se instandhoudingskapasiteit te verbeter.
Ons het noodtaakspanne wat die uitdaging aanspreek ten opsigte van koolgehalte
en die verskaffing van kool deur die mynbedryf, en ons is hard besig om die
goedkeuring en oprigting van gasturbineprojekte te bespoedig. Al hierdie
optredes, tesame met elektrisiteitsbesparingsmaatreëls, sal kragvoorsiening
verbeter en die reserwegrense verhoog. Die massiewe Eskom-bouprogram ten opsigte
van nuwe opwekking-, transmissie- en verspreidingskapasiteit sal voortgaan; en
waar moontlik sal sommige projekte bespoedig word. In hierdie opsig, wil ek die
privaatsektor bedank vir hul bereidwilligheid om ons op enige moontlike wyse
behulpsaam te wees. Tydens 'n vergadering met die Voorsitter van General
Electric verlede week, het General Electric aangebied om hulp te verleen deur
skaars turbinetoerusting namens ons aan te koop. In Suid-Afrika is groot
maatskappye soos Sasol, Anglo- en BHP Billiton almal betrokke by samesprekings
met die departemente van minerale en energiesake en van openbare ondernemings om
koste-effektiewe en volhoubare oplossings te vind vir die
voorsieningsbeperkinge. Die benadering is een van gesamentlike optrede eerder as
wedersydse verwyt. Ek wil veral die mynbedryf loof vir die manier waarop hulle
ons en die ekonomie behulpsaam was om 'n werklike krisis wat ons op 24 Januarie
getref het, op te los. Ons sal almal saamwerk om die negatiewe uitwerking wat
hierdie gebeure op die ekonomie gehad het, hok te slaan. Gesamentlike pogings en
beraadslaging is die kern in ons antwoord op hierdie noodtoestand. Taakspanne is
tans werksaam in baie gebiede. Aanstaande week sal die provinsiale premiers met
die burgemeesters vergader om energiebesparingsmaatreëls te beplan en te
implementeer in al die munisipaliteite regoor die land. Hulle sal ondersteun
word deur die tegniese spanne van EDI Holdings, Eskom en die Nasionale Agentskap
vir Energiedoeltreffendheid. Die Departement van Provinsiale en Plaaslike
Regering sal hierdie aktiwiteite koördineer en sal bygestaan word deur die
departemente van minerale en energiesake en van openbare ondernemings. Ek sal 'n
vergadering belê met die Gesamentlike Presidensiële Werkgroepe om ons
oorkoepelende aksies te koördineer, en ons sal ook binnekort 'n span van
"Energiekampioene" 'aankondig wat sal bestaan uit vooraanstaande en kundige
Suid-Afrikaners wat die Regering gaan bystaan met die
energiedoeltreffendheidsveldtog en wat beleggers en gemeenskappe op hoogte sal
hou van die werklike situasie en hoe hulle kan bydra om ons huidige uitdagings
aan te spreek. Tydens sy Begrotingsrede sal die Minister van Finansies meer
inligting verskaf ten opsigte van die ondersteuning wat die Regering sal bied
aan die energiedoeltreffendheidsveldtog en aan Eskom en sy bouprogram. Ons staar
'n noodtoestand in die gesig, maar ons kan die probleme in 'n relatiewe kort
tydjie oorbrug. Hierdie situasie het die onvermydelike besef dat die tydperk van
goedkoop en voldoende elektrisiteit op 'n einde is, verhaas. In die lig van ons
groot basis van geïnstalleerde opwekkingskapasiteit, sal ons ekonomie egter nog
vir geruime tyd een van die min ekonomieë wees met bekostigbare elektrisiteit.
Ons ekonomie is gebaseer op ons minerale hulpbronne. Ons moet dus voortgaan om
die mynbedryf te ondersteun. Dit is onvermydelik dat, indien ons voortgaan om te
groei as 'n vervaardigingsland, ons ook sal moet voortgaan om die
prosesseringsbedryf te ondersteun. Dit is egter noodsaaklik dat alle
ondernemings meer energiedoeltreffend word. Energiedoeltreffendheid het
inderdaad ekonomiese geleenthede tot gevolg. Laat ons dus hierdie noodtoestand
gebruik om die eerste boublokke te lê van die noodsaaklike energiedoeltreffende
toekoms wat ons nie kan vermy nie. Kom ons verseker dat almal aan boord is om
die ontwrigtings wat ons getref het, aan te spreek, geïnspireer deur die wete
dat ons omstandighede nou vra vir "Besigheid Buitengewoon"! Dit is presies
dieselfde benadering wat ons moet aanneem terwyl ons voortgaan met
voorbereidings om as gasheer op te tree tydens die FIFA
Konfederasiebeker-toernooi in 2009 en die 2010 FIFA Wêreldbeker-sokkertoernooi,
wat 854 dae van nou af sal afskop. Ek verwys vandag na hierdie belangrike
gebeurtenis, want die uitdagings wat ons tans in die gesig staar het daartoe
gelei dat sommige mense elders in die wêreld weereens wonder of ons in staat is
om hierdie toernooie suksesvol aan te bied. Ek twyfel natuurlik glad nie dat ons
ons beloftes sal gestand doen aan FIFA en die wêreldgemeenskap van sokkerspelers
en -liefhebbers nie om al die nodige omstandighede te skep om die beste FIFA
Wêreldbeker-sokkertoernooi ooit aan te bied. Die indruk wat ons kry onder alle
sektore van die Suid-Afrikaanse gemeenskap en oor ons grense heen, en wat
verteenwoordig word deur die werklike daaglikse vooruitgang wat gemaak word in
ons algehele voorbereidings is een van "Besigheid Buitengewoon": almal aan boord
vir 2010! En ons moet seker maak dat ons hierdie benadering volhou. Ons is
heeltemal bewus daarvan dat 'n kritieke bestanddeel van ons voorbereidings die
bou is van 'n sterk Suid-Afrikaanse span op wie ons en die hele sokkergemeenskap
trots kan wees. Ek is seker dat die Suid-Afrikaanse Sokkervereniging, ons
afrigters onder leiding van Carlos Alberto Parreira, en die spelers self bewus
is van die geweldige verantwoordelikheid wat op hul skouers rus om 'n nasionale
span voor te berei waarop ons en Afrika trots kan wees. Ek wil weereens die
Springbokke bedank wat die aanvoorwerk gedoen het toe hulle die Rugbywêreldbeker
verlede jaar gewen het. Dit moet Bafana Bafana inspireer, net soos wat dit ons
atlete wat in die Beijing Olimpiese Spele later vanjaar deelneem, moet
inspireer. Veroorloof my om aan te beweeg na die top-prioriteite wat ek genoem
het. Om ons ekonomiese groei en ontwikkeling nog verder te bespoedig, sal ons
die Industriële Beleidsaksieplan implementeer. Die Regering sal voortgaan met
ons industrialiseringsprogram en om geleenthede te skep vir groei en
werkskepping. In hierdie opsig, is R2,3 biljoen begroot vir
nywerheidsbeleidinisiatiewe en 'n verdere R5 biljoen belastingaansporings oor
drie jaar sal die nywerheidsbeleid ondersteun. Ons sal ook, so gou moontlik en
in samewerking met die besigheid- en arbeidsektor, sleutelaksieplanne ontwikkel
in sektore waar sulke planne nie bestaan nie, byvoorbeeld myn- en
mineraleveredeling, duursame goedere vir verbruikers, die kleinhandel met die
klem op verbeterde ondersteuning van kleinsake-ondernemings, konstruksie, die
skeppende nywerhede, landbou en agro-prosessering. Ek wil weereens benadruk dat
ons vasbeslote bly om die motorvoertuigsektor te ondersteun en dus sal verseker
dat die ondersteuning wat aan hierdie sektor verleen word deur middel van die
Motornywerheidsontwikkelingsprogram volhou word. Op makro-ekonomiese vlak sal
ons voortgaan om 'n fiskale beleid vol te hou wat voortdurende ekonomiese groei
en ontwikkeling ondersteun en ons eksterne kwesbaarheid verminder. Om die bou
van infrastruktuur te bespoedig sal ons die ontwikkeling van 'n geïntegreerde
infrastruktuurplan finaliseer, met spesifieke klem op energiedoeltreffendheid.
Dit behels die koördinering van staatsondernemings se planne en toesig oor al
die infrastruktuurplanne, insluitend vrag en ander logistiek,
energiepypleidings, inligting- en kommunikasietegnologie, paaie-infrastruktuur,
en water en elektrisiteit, ten opsigte van beide hul tydsberekening en
geografiese ligging. Oorkoepelend aan hierdie planne en dus 'n kritiese
prioriteit, is inligting- en kommunikasietegnologie wat beide 'n fasiliteerder
en 'n sektor in eie reg is. Ons sal dus vanjaar die lisensiëring en
inwerkingstelling van InfraCo afhandel. Geld is reeds aan Sentech toegewys om 'n
koordlose Internetgroothandelaar te word en om sy digitasie te finansier. In
samewerking met ander regerings op die kontinent en met die privaatsektor, sal
ons die proses om kabels onder die see aan te lê, afhandel. Terselfdertyd beoog
ons om digitale uitsending aan 50% van die bevolking beskikbaar te stel teen die
einde van die jaar. Hiermee gepaardgaande is 'n vervaardigingstrategie vir die
ontwikkeling van "set top boxes "in Suid-Afrika, wat teen die middel van die
jaar gefinaliseer behoort te wees. In die lig van die traagheid waarmee die
Regering aansoeke verwerk ten opsigte van beleggings met betrekking tot
aangeleenthede soos grondverkryging, infrastruktuur en
omgewingsimpakevaluerings- waarvan almal somtyds beleggers se besluite positief
of negatief kan beïnvloed- het ons besluit, in die gees van "Besigheid
Buitengewoon", om so gou moontlik 'n inbelsentrum op te rig sodat beleggers en
die Regering hierdie prosesse kan moniteer. Werk het alreeds begin. 'n Element
van die Regering se top-prioriteite is 'n doelbewuste fokus op aangeleenthede
rakende die ontwikkeling van vaardighede. Die hersiening van die Nasionale
Menslike Hulpbronontwikkelingstrategie sal hierdie jaar afgehandel word, en die
projekte wat onderneem is deur die gesamentlike span wat bestaan uit regering-,
arbeid-, besigheid- en akademiese instellings, en wat gereël word deur die
"Joint Initiative on Priority Skills Acquisition" (Jipsa), sal verskerp word.
Ons voel inderdaad bemoedig deur die goeie reaksie vanuit die privaatsektor,
soos gedemonstreer deur die onderneming van die hoof uitvoerende beamptes van 70
van die maatskappye wat op die Johannesburg Securities Exchange gelys is, om
saam met die Regering te werk om die uitdaging van skaars vaardighede aan te
spreek. Bykomend tot hierdie onderneming is ons prioriteit gedurende die komende
tydperk ook verdere ingrypings in die voortgesette onderwys- en
opleidingskolleges (VOO-kolleges), die sektorale onderwys- en opleidingsowerhede
(SETAs), befondsing van skole in die laagste drie kwintiele sodat hulle
vrygeskeld kan word van die verantwoordelikheid om fondse te verhaal, en die
bespoediging van indiensopleiding vir professionele gegradueerdes. Nadat die
tekortkominge wat ons verlede jaar in ons Basiese Volwassene-Opleidingsprogram
uitgelig het, reggestel is, gaan ons hierdie maand die Kha Ri Gude (kom ons
leer) massa geletterdheidsveldtog van stapel stuur. Ingesluit is die opleiding
van meesteropleiers wat basiese geletterdheidsklasse vir 300 000 volwassenes en
jong mense sal aanbied in 2008. Die kern van ons ekonomiese programme was, en
moet altyd wees, die oorweging of die sukses daarvan bydra om die lewensgehalte
van alle Suid-Afrikaners te verbeter, en of die programme dien as 'n belangrike
wapen in ons oorlog teen armoede en in die versnelling van ons strewe om
doelwitte soos die afname in werkloosheid te bereik en om die doelwit van
gesondheid vir almal te bevorder. Ten opsigte van die program om volhoubare
menslike huisvesting te verskaf, is ons nou in staat om 260 000
behuisingseenhede per jaar te voorsien, en 'n ooreenkoms is bereik met Salga om
'n moratorium te plaas op die verkoop van grond wat aangewend kan word vir die
behuisingsprogram. Tesame met die vordering wat ons maak ten opsigte van die
verskeidenheid van ingrypings wat op die vermindering van armoede gerig is, gaan
ons voort om 'n aantal tekortkominge aan te spreek, insluitend die prosessering
van die Konsepwet op Grondgebruik, die finalisering van grondhervormingsgevalle,
die ondersteuningsprogram vir diegene wat grond bekom, en die ontwikkeling en
implementering van 'n vasgestelde landelike ontwikkelingsprogram. Hierdie is 'n
paar van die aangeleenthede wat vanjaar spesiale aandag sal geniet, en wat sal
verseker dat ons die doelwitte wat ons vir onsself daargestel het, bereik. Nog
'n kritiese top-prioriteit is die uitbreiding van 'n geïntegreerde en omvattende
anti-armoedestrategie wat veral diegene in die bevolking aanspreek wat die
ergste geraak word. Dit sluit in kinders, vroue, jongmense, mense wat in
landelike gebiede en informele nedersettings woon, mense met gebreke of kroniese
siektes, en bejaardes. Sommige van die belangrikste intervensies is: die
uitbreiding van die openbare werke-program, werksubsidies vir direkte
werkskepping vir geoogmerkte groepe, verbetering van werksoekvermoë, verbetering
van onderwys en opleiding, verbetering van dienste aan en bates van arm
gemeenskappe, spesifieke ingrypings in arm huishoudings, en om die
doeltreffendheid te verseker van instellings wat vroue en ander sektore
ondersteun. Ons sal onder andere ook die geslagskwessie evalueer om alle aspekte
wat verband hou met die bemagtiging van vroue, te verbeter. Gelyklopend met
hierdie onderneming is 'n spesiale projek om ingrypings te ondersoek wat nodig
is ten opsigte van kwesbare kinders ouer as 14. Ons moet egter saamstem dat ons
gemeenskap en veral die armes nie kan wag vir strategieë en samesprekings en
slypskole nie- hoe belangrik hulle ook al mag wees. In elk geval is die meeste
van die ingrypings dinge wat die Regering alreeds doen, alhoewel dit nie
genoegsaam geïntegreerd is nie. Daarom, in die gees van "Besigheid
Buitengewoon", is die Regering van plan om vanjaar die veldtog te verskerp om
spesifieke individuele huishoudings en individue wat uiters swaarkry, te
identifiseer en om intervensies in te stel wat tydens die tussenkomende tyd sal
bydra om die verknorsing in daardie individuele huishoudings te verlig. Om dit
te doen, benodig ons 'n nasionale oorlogkamer vir die oorlog teen armoede, en
waartydens departemente soos maatskaplike ontwikkeling, provinsiale en plaaslike
regering, handel en nywerheid, landbou en grondsake, openbare werke, en
gesondheid sowel as provinsiale en plaaslike administrasies, byeen sal kom en
saam met nie-regeringsorganisasies en -besighede sal werk om die ingrypings wat
in spesifieke huishoudings nodig is, te identifiseer en om hulle as 'n
noodsaaklikheid te implementeer. Ons sal vanjaar aandag skenk aan ander
spesifieke prioriteite wat noodsaaklik is vir die land se oorlog teen armoede,
in ons strewe na sosio-ekonomiese insluiting. Die bespoediging van
grondhervorming met gedetailleerde planne vir grondverkryging, 'n verbetering in
die implementering van landbou-ondersteuningsdienste en voedselverskaffing aan
huishoudings, en 'n verbetering in die kapitaalbasis en omvang van Mafisa om
mikro-krediet te verleen aan hierdie sektor. Groter klem sal geplaas word op
gebiede met groot hoeveelhede plaasbewoners en gebiede met hoë uitsettingsyfers,
en ons beplan om swart entrepreneurskap in landbouproduksie met 5% per jaar te
verhoog. Die oudit van grondeienaarskap sal ook bespoedig word. Die Begroting
sal voorsiening maak vir 'n verhoging in die maatskapliketoelae-stelsel deur die
ouderdom vir ouderdomspensioen gelyk te stel aan 60, en wat gevolglik ongeveer
'n halfmiljoen mans sal bevoordeel. Die verskerping van pogings wat alreeds 'n
aanvang geneem het om hulp aan koöperatiewe en kleinsake-ondernemings te
verleen, veral aan diegene wat vroue insluit, met die klem op die verskaffing
van opleiding en markte, en wat blootstelling aan gevestigde ondernemings
insluit. 'n Verskerping van die Nasionale Jeugdiensprogram wat sal insluit 'n
verhoging in die inname in die Militêre Vaardigheidsontwikkelingsprogram van die
Suid-Afrikaanse Nasionale Weermag (SANDF) van die huidige 4 000 tot 10 000. R700
miljoen is alreeds aan die SANDF bewillig om hierdie program te verskerp. Die
uitbreiding van die openbare werke-program, wat, deur die vasgestelde doelwitte
te oortref, die potensiaal getoon het om meer nuwelinge te absorbeer. Dit sal
insluit 'n verhoogde inname van jongmense in die program om openbare
infrastruktuur in stand te hou, die verdubbeling in die aantal kinders wat
ingeskryf is vir programme vir vroeë ontwikkeling van kinders na 600 000 deur
die totstandkoming van 1 000 nuwe persele met meer as 3 500 praktisyns wat
opgelei en in diens geneem is, en deur die aantal versorgers te verhoog.
Ongeveer R1 biljoen sal oor die basislyn toegeken word aan programme wat binne
die openbare werke-program val. Die instelling van 'n stelsel van produkte vir
voorkeurverskaffing aan die Regering deur klein-, medium- en mikro-ondernemings;
en die daarstelling van 'n nougesette stelsel deur die "Small Enterprises
Development Agency "om te verseker dat die 30-dag betalingstydperk nagekom word.
Ons sal ook die program integreer om die ontwikkeling van volhoubare menslike
nedersettings te bespoedig, en verskerpte pogings sal, as noodsaaklike
prioriteit, aangewend word om universele toegang tot water, sanitasie en
elektrisiteit te bespoedig sodat ons teen 2014 ordentlike nedersettings sal hê
en dat alle huishoudings toegang tot hierdie dienste sal hê. Die bespoediging
van ons strewe na die doelwit van gesondheid vir almal sluit in verskerpte
implementering van Nasionale Strategiese Plan teen MIV en Vigs. Ons beoog ook om
gedurende hierdie jaar die hoeveelheid mense wat versuim om TB-behandeling te
voltooi, te verminder van 10% na 7%, en om meer as 3 000 gesondheidspersoneel op
te lei in die bestuur van die siekte, en om seker te maak dat alle pasiënte wat
bestand is teen TB-medikasie, behandeling ontvang. Ons beplan om die werk ten
opsigte van die uitgebreide maatskaplike sekuriteitstelsel af te handel, en
voordeel te trek uit die samesprekings wat alreeds met maatskaplike vennote
gevoer is. Terwyl ons aan boord gaan en regmaak vir "Besigheid Buitengewoon",
moet ons ook nasionale dialoog uitbrei ten opsigte van die aangeleenthede wat
ons as 'n nasie definieer. Twee van hierdie aangeleenthede verdien om vlugtig
bespreek te word. Die eerste is 'n voorstel dat ons 'n eed ontwikkel wat deur
leerders opgesê word tydens die oggendbyeenkoms, asook 'n Eed vir die Jeug wat
die voordele van menslike gedrag en eenheid onder Suid-Afrikaners sal
beklemtoon. Die Minister van Onderwys sal volgende week oor die nasionale debat
oor hierdie aangeleenthede uitbrei. Die tweede aangeleentheid het te doen met
geografiese en plekname, wat 'n gesinchroniseerde proses regoor al die
provinsies verg sodat ons 'n basis kan vorm vir die veranderings wat ons
voorstel. Hierdie gesinchroniseerde proses sal binnekort van stapel gestuur
word, onder leiding van die Suid-Afrikaanse Raad vir Geografiese Name en sy
provinsiale komitees. Toe ons besin het oor misdaad tydens verlede jaar se
Gesamentlike Sitting van die Parlement, het almal ernstige kommer uitgespreek
oor die hoë misdaadsyfer en ook oor die feit dat dit wou voorkom of
omstandighede vererger het, veral ten opsigte van moord- iets wat alle
vooruitgang sedert die demokrasie in die wiele ry. Daarom het ons verlede jaar
stelselmatig begin om besigheids- en ander sektore van die bevolking te nader om
sodoende 'n holistiese benadering te ontwikkel ten opsigte van die verbetering
van die strafregstelsel in sy geheel. In die gees van "Besigheid Buitengewoon",
het die Kabinet dus ooreenkomstig besluit op 'n aantal veranderings wat nodig
was om 'n nuwe, moderne, doeltreffende en getransformeerde strafregstelsel te
skep. Dit sal onder andere behels dat 'n nuwe koördinerende en bestuurstruktuur
op alle vlakke van die stelsel opgestel word, van nasionale vlak tot plaaslik,
en wat die Regbank en magistrate verenig, asook die polisie, aanklaers,
korrektiewe dienste en die Regshulpraad, sowel as ander intervensies, insluitend
die bemagtiging van die gemeenskapspolisiëringsforums. Soos wat die agbare lede
weet, is sommige van hierdie inisiatiewe alreeds van stapel gestuur; maar ons is
seker dat indien dit op 'n geïntegreerde en aanvullende wyse uitgevoer word, die
uitwerking daarvan baie meer doeltreffend sal wees in die bekamping van misdaad.
Die ministers van die Justisie, Misdaadvoorkoming en Sekuriteit Groepering sal
in die verloop van volgende week hieroor en oor ander inisiatiewe uitbrei. Ons
sal ook gedurende hierdie jaar die wetsontwerpe ten opsigte van die
transformasie van die Regbank verwerk, in samewerking met regters en magistrate,
en die strategie ten opsigte van verskerpte grensbeheer en sekuriteit sal
afgehandel word. Ons sal die Slagoffershandves in die lewe roep, veral aandag
skenk aan gewoonte-oortreders, en ons sal voortgaan met die implementering van
bykomende maatreëls wat voortgespruit het uit die aanbevelings van die
Waarheids- en Versoeningskommissie. Gelei deur die behoefte om die aanslag teen
georganiseerde misdaad te verskerp, asook die aanbevelings van die Khampepe
Regskommissie ten opsigte van die werking en ligging van die Direktoraat vir
Spesiale Operasies en deur verder oor hierdie aangeleentheid te besin,
insluitend die hervorming van die strafregstelsel, sal ons teen die einde van
Maart vanjaar met die Parlement samesprekings voer aangaande wetgewing en ander
besluitnemingsmaatreëls om ons vermoë om misdaad te beveg, verder te verbeter.
Ons sal voortgaan om gelei te word deur die Regering se volkome verbintenis om
georganiseerde misdaad te beveg en om die bestuur, doeltreffendheid en
koördinering van ons wetstoepassingsagentskappe te verbeter. Die belangrikste is
dat ons sukses in die stryd teen misdaad afhang van ons almal se samewerking as
wetsgehoorsame burgers, aangevuur deur die beginsels van die landswette, respek
vir ons regbank en die strewe na gelyke menseregte, wat ons Grondwet ons beveel
om in ons daaglikse bestaan en uitsprake na te kom. Ons sal hierdie jaar
voortgaan met ons pogings om die Regering se bedrywighede te verbeter sodat dit
sy verpligtinge teenoor ons burgers kan nakom. Die gees van "Besigheid
Buitengewoon" behoort van toepassing te wees op alle individue wat die voorreg
geniet om staatsamptenare te wees. Daar is eenvoudige dog dringende en kritiese
prioriteite waaraan ons sal aandag skenk as deel van die algehele poging om die
organisasie en kapasiteit van die Staat te verbeter. Daar is eerstens
ooreengekom dat, op alle regeringsgebiede, noodsaaklike vakatures gevul moet
word binne ses maande nadat die vakature ontstaan het. Die Departement van
Staatsdiens en Administrasie sal 'n moniteringstelsel opstel om die
implementering van hierdie besluit te moniteer. Tweedens behoort alle senior
bestuurders hul prestasieooreenkomste teen Mei van elke jaar (en binne twee
maande na die aanvang van die finansiële jaar op plaaslike regeringsvlak) by die
betrokke owerhede ingedien het. Die Kantoor van die Staatsdienskommissie sal
moniteringstelsels in hierdie opsig opstel. Derdens, en met die wete dat die
Departement van Binnelandse Sake elke burger se lewe raak, sal ons die
implementering van die omwentelingstrategie wat deur die Kabinet goedgekeur is,
verskerp. Dit sluit in die verbetering van IT-stelsels, die opleiding van
personeel ten opsigte van nuwe stelsels, die uitwissing van korrupte elemente,
en die bekendstelling van die nuwe ID-kaart. Die verbetering in die prestasie
van die Staatsdiens is ook afhanklik van die gehalte van die leierskap wat deur
die uitvoerende en seniorbestuur verskaf word. Dit is verder baie belangrik dat
die verbintenis van staatsamptenare tot hul pligte verbeter word- 'n taak wat
rus op die skouers van die leiers, staatsamptenare en die werkersuniebeweging.
In hierdie opsig sal ons vanjaar in samewerking met die staatsdiensunies 'n
Staatsdiens Spitsberaad hou om hierdie aangeleenthede aan te spreek sodat die
gees van "Batho Pele "gestalte kan aanneem wanneer ook al 'n regeringsdiens
gelewer word. Teen die einde van hierdie jaar sal ons, in samewerking met ander
maatskaplike vennote, seker maak dat die tweede Nasionale Anti-Korrupsieprogram
aanvaar word, en dat die plan van aksie waarop daar ooreengekom is met
besighede, geïmplementeer word. Op plaaslike regeringsvlak sal ons die eerste
150 van ons munisipaliteite behulpsaam wees met die ontwikkeling van
anti-korrupsie strategieë. Ons sal vanjaar voortgaan om pogings te verskerp om
plaaslike regeringskapasiteit te versterk ooreenkomstig die Vyf-Jaar Agenda van
Plaaslike-Regering Strategie. Om te verseker dat stelselmatige monitering in
hierdie opsig plaasvind, het die Suid-Afrikaanse vereniging vir plaaslike
regering, Salga, ingestem om kwartaallikse verslae voor te lê ten opsigte van
die werk wat verrig word. Om die diens wat aan kwesbare sektore soos veterane,
vroue en jongmense gelewer word nog verder te verbeter, sal ons die strukture
wat opdrag gegee is om hierdie funksies te verrig, hersien en die mees gepaste
reëlings bestudeer, insluitend die evaluering van regeringstrukture wat
spesifiek ingestel is om op die ontwikkeling en bemagtiging van die jeug te
konsentreer. Baie van die uitdagings in ons werk wat uitgelig is, spruit voort
uit ernstige tekortkominge ten opsigte van ons beplanning. Daarom, as deel van
ons top-prioriteite, sal ons in die komende tydperk die prosesse afhandel wat
ons in staat sal stel om die Regering se kapasiteit te verbeter om realistiese
en geïntegreerde planne in werking te stel wat alle sfere van die Regering sal
dek. Die program wat ons uiteengesit het sluit in die verbintenisse wat ons land
gesluit het met die leiers van die kontinent deur middel van die Afrika
Portuur-oorsigmeganisme. Ter bevordering van die Afrika-agenda vanjaar, lê ons
klem op die versterking van die Afrika-instellings, insluitend die Afrika-unie
en sy ontwikkelingsprogram, Nepad. Ons sal dit doen, aangevuur deur die
gemeenskaplike strewe van die mense van die kontinent na verhoogde integrasie in
hul soeke na kontinentale eenheid op alle vlakke. 'n Belangrike stap in hierdie
opsig is die konsolidasie van streeksinstellings en aktiwiteite wat gemik is op
die verwesenliking van streeksintegrasie. Ons is steeds verbind tot 'n vrye
handelsgebied in die Suider-Afrikaanse Ontwikkelingsgemeenskap, en hoop dat ons
ons voorsitterskap van die Suider-Afrikaanse Ontwikkelingsgemeenskap (SADC) in
2008 / 09 kan aanwend om meer stukrag aan streeksondernemings in hierdie opsig
te verleen. Dit is ook in hierdie konteks dat ons sal voortgaan met ons
bilaterale en multilaterale interaksies met ons buurlande en die Europese Unie,
binne die konteks van die proses wat gelei word deur die Afrika-Unie, om te
verseker dat samesprekings oor die ekonomiese vennootskapsooreenkomste so gou
moontlik afgehandel word, gebaseer op die bespoediging van die ontwikkeling van
ons streek. Gedurende die afgelope jaar het ons die opdrag van SADC uitgevoer om
die politieke leierskap van Zimbabwe behulpsaam te wees om 'n blywende oplossing
te vind vir die politieke uitdagings wat hulle in die gesig staar. Ons is die
geleentheid gebied tydens die AU-beraad in Addis Ababa om 'n omvattende verslag
aan die leierskap van SADC oor hierdie aangeleentheid voor te lê. Kortom, die
partye wat betrokke was by die samesprekings het ten volle saamgestem oor alle
aspekte wat verband gehou het met die aangeleenthede wat hulle moes aanspreek.
Dit sluit in aangeleenthede ten opsigte van die Grondwet, sekuriteit, media en
verkiesingswette, en ander aangeleenthede wat vir baie jare reeds twispunte was.
Die betrokke wette in hierdie opsig is alreeds deur die Parlement goedgekeur,
insluitend die nodige grondwetlike wysigings. Wat egter nog uitstaande is, is 'n
prosessuele aangeleentheid ten opsigte van die tydsbeplanning en die manier
waarop die nuwe Konsepgrondwet toegepas sal word. Ons sluit dus aan by die SADC
se staats- en regeringshoofde wanneer ons diegene gelukwens wat betrokke was by
die Zimbabwe-samesprekings met hul prysenswaardige prestasies, en ons moedig
hulle aan om saam te werk om die oorblywende prosessuele aangeleentheid op te
los. Soos wat die SADC staats- en regeringshoofde ons versoek het, is ons steeds
gereed om voort te gaan om die Zimbabwe-onderhandelings te fasiliteer.
Terselfdertyd wens ons die mense van Zimbabwe alle sukses toe met die verkiesing
wat vir 29 Maart beplan word. Ons veelvlakkige betrekkinge met die Demokratiese
Republiek van Kongo sal voortduur in ons soeke om 'n bydrae te lewer tot die
pogings van die buurmense van daardie land om langdurige vrede te bewerkstellig,
en om hulle herkonstruksie- en ontwikkelingsplan te implementeer. Ons regering
is ook verbind tot die prosesse in Kenia, Tsjad, Burundi, Darfur in die Soedan,
Westelike Sahara, Ivoorkus, Somalië, die Comore-eilande en die
Sentraal-Afrikaanse Republiek om langdurige vrede en stabiliteit te
bewerkstellig. Ons is veral bekommerd oor die sinnelose geweld en moorde in
beide Kenia en Tsjad. Dit is verwikkelings wat duidelik die vooruitgang
kniehalter wat ons die afgelope paar jaar gemaak het ten opsigte van die
herlewing van die Afrika-kontinent. Ons doen 'n beroep op alle inwoners van
Afrika om alles in ons vermoë te doen sodat ons saam 'n einde kan maak aan al
hierdie negatiewe verwikkelings. Ons sal natuurlik ook voortgaan om ons take in
die Verenigde Nasies se Veiligheidsraad uit te voer. Van uiterse belang in
hierdie opsig is die versterking van ons samewerking tussen die Verenigde Nasies
se Veiligheidsraad en die Vrede- en Veiligheidsraad van die Afrika-Unie.
Aangevuur deur die begeerte om die verbetering van die lewensgehalte van alle
mense aan te moedig, veral in die ontwikkelende lande, sal ons daarop
konsentreer om ons deelname uit te brei in die
Indië-Brasilië-Suid-Afrika-forums, die nuwe Afrika-Asië Strategiese Vennootskap,
die Onverbonde Beweging, die Groep van 77 en in die onderhandelings om die
Suider-Afrikaanse Doeane-unie (SACU)-Mercusor handelsooreenkoms af te handel.
Ons sal ook voortgaan om 'n bydrae te lewer tot die verwesenliking van die
doelwitte van die Kyoto-protokol op Klimaatsverandering en voortdurende
verbeterings in hierdie opsig, en om meer stukrag te verleen aan die
onderhandelings oor die Wêreldhandelsorganisasie se Doha Ontwikkelingsrondte.
Vanjaar vier ons die 10de herdenking van die instelling van diplomatieke
betrekkinge tussen Suid-Afrika en die Republiek van China. Die uitbreiding van
'n verskeidenheid betrekkinge in verskeie gebiede tussen ons regerings en mense
bevestig dat die China-Suid-Afrika-Vennootskap vir Groei en Ontwikkeling 'n
strategiese verhouding is met wedersydse voordele, wat net van krag tot krag kan
gaan. Aanstaande jaar sal ons die gasheer wees vir die Hersieningskonferensie om
die implementering te evalueer van die besluite wat geneem is op die
Wêreldkongres teen Rassisme wat in ons land gehou gehou is in 2001. Op grond van
hul afkeur in die plaag van rassisme en die verwoestende gevolge wat dit inhou,
vertrou ons dat die regerings en mense van die wêreld saam met ons sal werk om
te verseker dat die Hersieningskonferensie sy doelwitte bereik. Hierdie globale
verantwoordelikhede, insluitend om as gasheer op te tree tydens die 2010 FIFA
Wêreldbeker-sokkertoernooi, beklemtoon ten sterkste die vertroue wat die mensdom
in ons land het as 'n strategiese rolspeler in die eerbare pogings van die
mensdom. Ons moet dit egter nie as vanselfsprekend aanvaar nie. Ek vertrou dat,
onder die leierskap van die Internasionale Bemarkingsraad (IMC), Handel en
Belegging Suid-Afrika (TISA), Toerisme Suid-Afrika en ander agentskappe, ons
almal sal saamwerk om aan die res van die wêreld die gees van "Besigheid
Buitengewoon" uit te dra, en dat ons sal voortgaan om te streef na die
daarstelling van 'n gemeenskap wat omgee en omstandighede skep vir 'n wêreld wat
in ons land byeen gaan kom in 2010 om Afrika se menslikheid te vier. Na wat
alles gesê is, keer ek terug na die vraag: wat is die stand van die nasie terwyl
ons 2008 betree? Wat ek wel weet en prontuit kan sê, is: wat ook al die
uitdagings van die oomblik is, ons is steeds op koers! Ek sê dit met onwrikbare
oortuiging omdat ek seker is dat Suid-Afrikaners in staat is en toegerus is om
die uitdagings van die verlede die hoof te bied- om alles in ons vermoë te doen-
om op die daaglikse nasionale uitdagings te reageer, insluitend dié wat
betrekking het op ons ekonomie, die politieke en ekonomiese situasie in Afrika
en elders in die wêreld, en om die geleenthede aan te gryp wat ons land se
vooruitgang gedurende die afgelope 14 jaar gebied het. Met almal aan boord, en
daartoe verbind om ons sake op 'n buitengewone en meer doeltreffende wyse te
behartig, sal ons die proses van ons herkonstruksie en ontwikkeling volhou en
dit selfs na hoër vlakke neem. Dit is my voorreg om die Gesamentlike Sitting van
die Parlement van die Republiek van Suid-Afrika toe te spreek met die aanvang
van hierdie laaste sessie van ons Derde Demokratiese Parlement. Ek staan met
ootmoed voor die mense van Suid-Afrika vir die geleentheid wat ek gegun is om
die hoogste amp in die land te beklee as gevolg van die unieke omstandighede wat
ontstaan het na die besluit van die heersende regerende party om die voormalige
president te herroep. My verantwoordelikheid, binne 'n kwessie van enkele
maande, was om die Nasionale Uitvoerende Raad te lei in die uitvoer van die
mandaat wat in die 2004-verkiesing aan die African National Congres toegeken is,
en om die grondslag te lê vir die na-verkiesing-administrasie om dadelik aan die
werk te spring. Dat ons in staat was om vyf maande gelede 'n gladde oorgang te
hê en kontinuïteit in die regeringstelsels kon verseker is te danke aan die
volwassenheid van ons grondwetlike stelsel, wat deels deur die samewerking van
die lede van die Uitvoerende Raad- oud en nuut- en die vaste hand van ons
openbaresektor-bestuurders weerspieël word. As ons terugkyk oor die afgelope 15
jaar wil ek graag erkenning gee aan President Nelson Mandela en President Thabo
Mbeki se verbintenis en harde werk, asook die talle vroue en mans wat 'n rol
gespeel het om die demokratiese staatstuig te stuur: in die Uitvoerende Raad en
die Administrasie, die wetgewers op die drie regeringsvlakke en die Regbank;
gedryf deur die begeerte om die lewenskwaliteit van alle Suid-Afrikaners te
verbeter. Bowenal staan ek voor u met trots en met die vertroue dat die
Suid-Afrika wat ons vandag kan vier- ver verwyder van die verdeeldheid, konflik
en uitsluiting van slegs 15 jaar gelede- die produk is van die harde werk en
geswoeg van Suid-Afrikaanse vroue en mans uit alle vlakke van die samelewing.
Hierdie Suid-Afrikaners verteenwoordig die hoop en deursettingsvermoë wat ons
nasie kenmerk. Binne die uitnemende versameling van uitsonderlike
Suid-Afrikaners is die lede van ons demokratiese Parlement wat ons ongelukkig
sedert laas Februarie finaal vaarwel moes roep. Hulle sluit Brian Bunting, Billy
Nair, Ncumisa Kondlo, John Gomomo, Joe Nhlanhla, Cas Saloojee, John Schippers en
Jan van Eck in. In dieselfde asem wil ek ook graag Me Helen Suzman noem, 'n
waarlik voortreflike Suid-Afrikaner wat die waardes van ons nuwe Parlement reeds
in die ou een se kamers verteenwoordig het. Dit is hierdie en ander patriotte
wat die grootste deel van die akkolade verdien as ons nou verklaar-
nieteenstaande die ekonomiese storms wat aan ons deur hamer, ongeag die
politieke onsekerhede wat ons gemeenskaplike bewussyn binnedring in die tyd van
oorgang- dat dit goed gaan met ons nasie. Ons moet egter nie die uitdagings
onderskat wat ons in die gesig staar nie. Die wêreldwye ekonomiese ineenstorting
hou ernstige gevare vir ons ekonomie in wat werksverliese en die lewenskwaliteit
van ons mense aanbetref. Vanselfsprekend kan die onsekerhede oor die politieke
oorgang meer vrae meebring as wat daar tans antwoorde is. Gevolglik kan party
van ons dalk gehipnotiseer word deur die kortstondige onweer en ons skouers krom
trek teen die stormwinde van ekonomiese onstuimigheid en politieke beroering.
Maar ons reis is een van hoop en volharding. Ons kan selfs sê, danksy 'n vreemde
wending van die noodlot, dat baie aspekte van ons grondwetlike orde onlangs
getoets is, en elkeen het die toets geslaag om 'n demokrasie te openbaar wat
uitsonderlik veerkragtig is. Ons demokrasie is gesond. 
